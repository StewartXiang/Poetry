题目,朝代,作者,内容
琴河感旧 其一,明末清初,吴伟业,白门杨柳好藏鸦，谁道扁舟荡桨斜。金屋云深吾谷树，玉杯春暖尚湖花。见来学避低团扇，近处疑嗔响钿车。却悔石城吹笛夜，青骢容易别卢家。
琴河感旧 其二,明末清初,吴伟业,油壁迎来是旧游，尊前不出背花愁。缘知薄幸逢应恨，恰便多情唤却羞。故向闲人偷玉箸，浪传好语到银钩。五陵年少催归去，隔断红墙十二楼。
琴河感旧 其三,明末清初,吴伟业,休将消息恨层城，犹有罗敷未嫁情。车过卷帘徒怅望，梦来褍袖费逢迎。青山憔悴卿怜我，红粉飘零我忆卿。记得横塘秋夜好，玉钗恩重是前生。
琴河感旧 其四,明末清初,吴伟业,长向东风问画兰，玉人微叹倚栏杆。乍抛锦瑟描难就，小叠琼笺墨未干。弱叶懒舒添午倦，嫩芽娇染怯春寒。书成粉箑凭谁寄，多恐萧郎不忍看。
《西湖杂感》二十首 其二,明末清初,钱谦益,潋艳西湖水一方，吴根越角两茫茫。孤山鹤去花如雪，葛岭鹃啼月似霜。油壁轻车来北里，梨园小部奏西厢。而今纵会空王法，知是前尘也断肠。
十六字令 别意,明末清初,徐石麒,将进酒，长歌驻短亭。闲停拍，双泪落新声。
梦游仙 湖干新咏十首 其一,明末清初,徐石麒,湖居好，地僻可逃名。岸上桃花迷钓叟，门前柳树隐先生。相识亦何曾。
梦游仙 湖干新咏十首 其二,明末清初,徐石麒,湖居好，闭户少人知。杜甫工诗吟恋苦，杨雄作赋字贪奇。乐此不知疲。
梦游仙 湖干新咏十首 其三,明末清初,徐石麒,湖居好，学圃不为迂。一笠自承窗外雨，几锄亲垦屋边芜。清供有园蔬。
梦游仙 湖干新咏十首 其四,明末清初,徐石麒,湖居好，鸟语亦清奇。喜报客来鸲鹆唤，苦留人住鹧鸪啼。憨态颇相宜。
梦游仙 湖干新咏十首 其五,明末清初,徐石麒,湖居好，种秫有陂田。五斗不烦腰更折，一车何用口频涎。常此醉中天。
梦游仙 湖干新咏十首 其六,明末清初,徐石麒,湖居好，满目是春妍。蝴蝶拍翻花一梦，鹁鸪啼彻柳三眠。此景正悠然。
梦游仙 湖干新咏十首 其七,明末清初,徐石麒,湖居好，客至一茶葫。梅雨为添床下瓮，松风知沸墉边炉。何必入郇厨。
梦游仙 湖干新咏十首 其八,明末清初,徐石麒,湖居好，得意尽风流。喜逐渔郎歌欸乃，闲调鸟子学軥辀。殊胜石城讴。
梦游仙 湖干新咏十首 其九,明末清初,徐石麒,湖居好，别是瓠中天。麦秀桐华花甲子，鸿宾燕乳鸟寒暄。无术也知年。
梦游仙 湖干新咏十首 其十,明末清初,徐石麒,湖居好，安土便为家。一棹扬舟轻似蜢，数椽茅屋小于蜗。端不羡豪华。
豆叶黄 闺思,明末清初,徐石麒,珍珠帘外草萋萋。手撚青梅忆旧期。听彻黄鹂枝上啼。黛眉低。魂落江南泪落衣。
生查子 题雨先词,明末清初,徐石麒,梦来何处云，染就盈盈质。瘦影夺梅魂，寒韵惊筠骨。清讴浥露香，冷句凝秋湿。我愿作珊瑚，架上擎君笔。
浣溪沙 其一 湖中述怀呈园次,明末清初,徐石麒,杖履逍遥懒出山。怕他风雨做骄寒。半生经画为投闲。按候自浇花九九，迎春先扫径三三。此时应不在人间。
浣溪沙 其二 与友人约为方外游,明末清初,徐石麒,高枕云根梦不飞。烟霞缭绕鹤身肥。薄情名誉免追随。小草肖人悭远志，文无赠我解当归。故园松菊正芳菲。
浣溪沙 其三 咏兰,明末清初,徐石麒,闹绿酣红强赴时。春工着意在芳姿，东风开送一枝枝。幽不乞怜君子傲，淡能存好美人痴，影宜图画韵宜诗。
浣溪沙 其四 春闺,明末清初,徐石麒,春到花间燕子知。旧巢新葺傍人时。傍人人自不禁持。欲把青棠蠲旧忿，又拈红豆说相思。喃喃只是怨归迟。
卜算子 春怨,明末清初,徐石麒,也赋恋花才，剩有担花誉。百拜枝头杜宇儿，留得春儿住。啮尽断肠诗，嚼破伤心句。早识春愁惯著人，撚取春归去。
摊破浣溪沙 其一 夏夜即事,明末清初,徐石麒,月到檐梅女字枝。幽人贪夜未眠时。自捲湘帘惊燕子，坐庭墀。露滑琴弦寻调乱，风欺炉火得香迟。花影满身寒不起，少人知。
摊破浣溪沙 其二 题秋棂词,明末清初,徐石麒,自是诗肠别有肠。冰壶濯魄冷而香。二十四风征好句，满奚囊。锦字簇成花伎俩，新声押就鸟宫商。谁按锦筝歌此曲，杜韦娘。
南歌子 其一 湖中自适,明末清初,徐石麒,茶灶烟初篆，诗瓢梦已华。门前鹦鹉向人哗。定是青溪老衲、访山家。点易新研露，谈经巧笑花。脱巾高唱白云斜。不信壶天、更有泛仙查。
南歌子 其二 戏作女儿词,明末清初,徐石麒,十样耽眉癖，三年学步痴。新来样子脱西施。便教名花自对、也相思。鬟髻堪钗玉，衣裳足绣丝。未窥帘幕少人知。可奈年年不嫁、损春时。
南歌子 其三 病中作,明末清初,徐石麒,璧月时侵榻，檐风自掩门。无聊枕上耐呻吟。羞说烟花三月、旧时春。病里研诗细，愁中得句真。青山管取卧游人。领得离骚滋味、两三分。
浪淘沙 难后留别,明末清初,徐石麒,相与说乘槎。无计留他。春花夜月尽鸣笳。只有青青双眼在，曾见繁华。飘泊向天涯。何处吾家。浮萍知否是杨花。自恨不如枝上鸟，犹自喳喳。
鹧鸪天 喜郭亦五刘元凯过访,明末清初,徐石麒,一到湖干屐齿稀。吟鞭若个指荆扉。百钱正此留燕市，三笑于今过虎溪。伤久别，怕轻离。奚童闲策蹇驴归。溪桥十里同携手，何处寒鸦噪晚晖。
南乡子 其一 与然倩雨先饮村酤,明末清初,徐石麒,春去几何程。剩有湖山一带青。寻向绿杨桥上去，多情。莺老犹能作慢声。有酒且提瓶。莫向青天话不平。万事不求求一醉，无情。薄酒临风忒易醒。
南乡子 其二 金陵道中,明末清初,徐石麒,霜叶冷江湄。何处秋山嵌落晖。行遍雨花台下路，追随。我马玄黄唤不肥。借问酒家谁。十五当垆解画眉。买得松醪休浪醉，葳蕤。听唱金钗两臂垂。
玉楼春 答友人,明末清初,徐石麒,问余寥落情何寄。曾向蜗庐寻活计。品题清浊酒升书，点次丹黄花及第。江潭憔悴长沙涕。不到江陵歌舞地。楮生砚史秃头公，拣遍人生真得意。
唐多令 重阳感旧,明末清初,徐石麒,曾忆是重阳。垆头新酒香。戴黄花、携手同行。去日而今能几许，追往事，费徬徨。若个在吾旁。重经旧酒场。怕伤怀、按住柔肠。歌伎但歌行乐事，莫为我，变新腔。
临江仙 寄怀特社诸子,明末清初,徐石麒,谩道入山深处好，山深人迹荒凉。回头万种泪沧茫。故人天外眼，熟事酒边肠。把笔欲倾千幅纸，清词多为君商。扁舟拟附打渔郎。江湖才咫尺，风雨不寻常。
渔家傲 寄衣,明末清初,徐石麒,河畔青青无限草。雁声一度经秋老。兀坐高楼云树渺。寒料峭。那堪北地严霜早。新苎初成裁作袄。停针费尽心多少。又恐秋风吹瘦了。腰胯小。只须改换当时稿。
行香子 其一 歌自制曲,明末清初,徐石麒,韵谱新修。乐府精搜。舞阳春、高调谁俦。详推字眼，稳拍歌头。早冷吴歈，分楚艳，擅齐讴。不唱甘州。不知伊州。最宜传、二八歌喉。酒酣翠幄，花近红楼。正响琵琶，清羯鼓，润箜篌。
行香子 其二 自题读书处,明末清初,徐石麒,老树丫叉。瘦竹篱笆。径支离处士人家。犬无惊吠，莺有清哗。但席为帘，茅为瓦，纸当纱。炉内烹茶。瓶内簪花。客来时、园有壶瓜。红尘不到，白发休嗟。且读离骚，点周易，讲南华。
祝英台近 难后怀蕙庵,明末清初,徐石麒,雨中山，山下渡，犹是旧时路。指尽征帆，都向日边去。萧萧红蓼西风，白蘋秋水，望岭表、苏郎何处。莫回头。只有烟雨鸣鸠，惊飞夕阳坞。断刹荒丘。再诵鲍照赋。归来又恐伤心，人非物换，空一座、锦城如故。
六幺令 秋兴,明末清初,徐石麒,毳花茸草，满地无情绿。西风急吹雁影，不愿归南国。江上芦花夜冷，谁伴鸳鸯宿。玉楼金谷。歌声乍起，几处征夫梦初熟。繁华好是迷目，尝着须云足。君不见塞上翁，得马应非福。争放枭鹰黠犬，知是谁家鹿。阴晴难卜。不如杯酒，醉后高歌几声曲。
八声甘州 乞痴,明末清初,徐石麒,笑英雄、无计拨闲愁，安得谓雄哉。尽猢狲戏弄，山魈伎俩，触目伤怀。只为聪明些子，瞒不过灵台。故把眉峰上，叠起愁堆。不恨人情崄巇，恨天公生我，不作痴呆。谨陈蔬献酒，稽首向天街。愿从今、不闻不见，与海鸥、相狎莫相猜。人生事，清风一枕，浊酒千杯。
风流子 其一 秦淮歌馆,明末清初,徐石麒,青楼谁窈窕，抛红豆、新唱梦扬州。听宫字欲流，娇能掩误，征音初变，弱不禁愁。一声绕，锦投三万轴，酒下十千筹。落日正低，西风初度，当杯入手，肯教淹留。今朝相逢好，私心计、拼取醉卧垆头。但使碧纱稳护，莫放吟眸。恐二陵风雨，寒惊客梦，三山草木，影落歌楼。老子壮心未已，还赋悲秋。
风流子 其二 感怀,明末清初,徐石麒,踏歌归去也，纶竿上、高挂黑羊裘。喜有意近人，犹存幽竹，忘机似我，惟有浮鸥。不须问，两丸新日月，几箭旧春秋。若说买名，徒低酒价，但言罟利，恐涴渔舟。兴亡谁家事，高粱上、怕听燕子啾啾。且向松关喂鹤，柳道骑牛。有奇书下酒，灯前破瓮，好风吹韵，花下拈阄。如此一生足矣，何必封侯。
沁园春 其二 自况,明末清初,徐石麒,薜荔青青，芳杜招人，吾归北山。喜玄谈惊座，碧鸡堪语。缥缃插架，白鹤能衔。一橐春风，满怀秋月，收拾都来十亩闲。蓬门外，种几株高柳，不系征鞍。先生杖履闲闲。问何事春来更解颜。有司茶童子，探梅消息，校书女伴，报竹平安。骚不足歌，酒何庸惜，一梦华胥任往还。人间事，付花莺睍睆，社燕呢喃。
且谣 滴滴金 梅花,明末清初,徐石麒,色侵帘幌香侵屋。又交著，几竿竹。借得潇湘月影来，伴南枝春宿。玉箫声老朱弦促。中有佳人叹幽独。只恐风吹海棠天，有孤芳谁续。
南唐浣溪沙 述怀,明末清初,徐石麒,莫把身名叩懒残。半生意在有无间。拾得新诗浑未省，几人看。云径竹摇山翠薄，玉壶齑嚼水晶寒。船上月明蓑上雨，老湖干。
锦缠道 幽栖,明末清初,徐石麒,万顷波涵，一段好山如画。种烟霞、称人潇洒。是谁独占东风下。剪竹编篱，不放闲车马。向疏林影外，一尊常把。步逍遥、共渔樵闲话。行人似解幽情道，画中人是，五柳先生也。
醉春风 赠隐士,明末清初,徐石麒,冠也无心戴。带也无心佩。问翁何物最关情，爱，爱，爱。绿水重回，白云千点，青山一块。扫叶挑崧菜。煮酒烹螃蟹。醉来若更觅翁时，在，在，在。红树香中，黄花影里，碧梧声外。
眼儿媚 赠野云道人,明末清初,徐石麒,翛然四海任云浮。五月尚披裘。中山学醉，华山学睡，几日蓬头。两眉闲似缑山鹤，又解替人愁。咸阳古道，一腔渔鼓，只唱归休。
柳梢青 真州道中用秦少游韵,明末清初,徐石麒,风起晴沙。马蹄不谙，歧路交斜。荒市无人，断垣高树，犹着春花。征衫揾泪无涯。听不尽、西风晚鸦。隔岸青磷，望如烟火，疑是人家。
恋绣衾 隐居,明末清初,徐石麒,芳杜洲前薜荔村。偏人闲、寻一段春。又傍疏篱种柳，要门前、添一块云。鹤飞不去猿啼住，怕山灵、移一道文。白眼科头箕踞，向林间、留一个人。
踏莎行 其一 龙潭道中,明末清初,徐石麒,雁影惊时，山痕断处。白云一段迷红树。马蹄谙尽坂头霜，沿溪觅向孤村驻。浊酒新篘，寒烟未煮。一杯持共西风语。满山落叶做秋声，一天凉月无砧杵。
踏莎行 其二 望湖,明末清初,徐石麒,远树堆山，流云捧水。渔舟疑去天无几。波涵初月净无光，晚霞散作千端绮。芦荻洲前，茭蒲顷里。棹歌声逐西风起。野禽飞去不知名，烟波岂独元真子。
临江仙 次陈简斋韵,明末清初,徐石麒,正是看花花好处，重来落尽残英。一尊聊与听波声。半江秋雨歇，十里晚霞明。事在心徒记省，浑如好梦初惊。鹁鸪犹说旧阴晴。酒清人去后，山寂夜无更。
钗头凤 途中觅酒,明末清初,徐石麒,春无价。寒无籍。一肩风雨难销假。摇鞭手。吟诗口。江山指顾，旧时杨柳。否，否，否。青山下。泉声泻。梨花共我筹今夜。沉思久。愁难帚。鸡声茅店，问他村酒。有，有，有。
定风波 泛湖即事,明末清初,徐石麒,秋水清于不夜天。乘风荡桨绿溅溅。白鹭沙头渔吹起。来矣。未曾相识也相怜。话里欲将诗换蟹。不解。却携小扈叩余弦。为问瓦盆何所有。沽酒。持螯共醉不须钱。
千秋岁 渔舟,明末清初,徐石麒,湖光如镜。绿褪浮云影。天上下，琉璃整。苍鸥流荇远，白鹭行沙静。船起处，夕阳犹在蓑衣领。说着烟波景。几个扁舟兴。归去也，秋风冷。放歌欹竹枕，买酒寻花径。人不道，渔翁醉也渔翁醒。
山亭柳 咏隋堤柳和邹程村韵,明末清初,徐石麒,遥想风流。仅见此温柔。曾试与，拂迷楼。眉黛何人重扫，舞腰还为谁留。风里不知人意只自轻浮。烟花三月当年梦，青青依旧绕邗沟。何许事，使人愁。正是藏鸦稳处，夜深犹见灯篝。多少行人醉也，常系归舟。
拂霓裳 邀袁箨庵看演珊瑚鞭传奇,明末清初,徐石麒,尽商量。人生万事熟黄梁。收拾在，春风锦绣一奚囊。英雄啼有泪，儿女笑生香。杜韦娘。趁当筵、歌舞拂霓裳。风流况是，客座上，有周郎。摧拍了，不教弦管误宫商。调高人语静，烛短酒杯长。谩端相。绣帘开、明月绕歌梁。
满庭芳 登燕子矶,明末清初,徐石麒,翠倚茭天，白防云路，断矶一掌孤擎。周遮人面，风破晚霞明。携酒自寻幽径，浑道是、未有人经。欹岩畔、一樽对月，歇语听江声。多情。相恋久，花间著句，石上留名。更凭高怅望，烟水冥冥。指点六朝旧事，犹疑在、月观风亭。长淮影，寒鸥暖鹜，千古泛金陵。
双飞燕 秋兴,明末清初,徐石麒,知他甚日，被风雨催将，雁儿来了。霜篱冷落，困煞黄花多少。持酒又翻新调。留不住、斜阳树杪。眼前无数关情，十里野田秋烧。可是英雄易老。但水渺山濛，不堪登眺。劝人归去，只有子规声好。傲得烟波旧稿。稳睡足、渔翁一觉。都来不管离忧，一任楚天芳草。
念奴娇 拟桃源,明末清初,徐石麒,白云生处，水濛濛、疑去人间非远。四望不知烟火岸，夜寂微闻鸡犬。松子崖前，梅花谷里，一径青畴展。科头箕踞，此中人似嵇阮。不比旧日桃源，花开花谢，犹有渔郎见。拳土不曾经禹甸，自有芝田兰畹。鹤拂天秋，树迷烟暝，鹭宿沙痕浅。天然图画，乍开却又还捲。
贺新凉 隐居,明末清初,徐石麒,恐是愁来路。借缑山、白云一块，补联秋树。六折山桥三面水，远却桃花几步。稳著得、闲鸥无数。烟火不留林外照，但苍霞、白石都堪煮。归去也，岂无故。门前只有浮查渡。问年来、山中甲子，未曾重数。车马欲通芳草信，访遍终南旧主。敢正被、猿惊鹤误。不著胡麻流水远，更一竿、垂向无名处。谁信道，有人住。
水龙吟  咏杨花和苏公韵,明末清初,徐石麒,因何不见花开，纷纷只见花飞坠。临桃色减，拟梅香逊。颇无佳思，罗幌黏时，琼楼着处，几人深闭。想东君不为，繁华妆点，多只为、愁人起。遥忆灞桥上，折长条、绣鞍难缀。都来几日，韶光催迸，共人心碎。更学游人，随风化作，断萍流水。看一年一度春残，敢则是、天挥泪。
美人词 浣溪沙 其一 美人,明末清初,徐石麒,酒渍胭脂共染唇。盈盈一笑递香温。绿篝光里拣情人。胸帛交成花玉彩，腕阑简得柳金纹。向来心事为谁春。
美人词 其二 郊游美人,明末清初,徐石麒,得意春来分外姿。玉蝉娇趁海棠丝。翠勾红引步迟迟。好语暗猜风软款，韶颜争认柳参差。养花天里试相思。
美人词 其三 送酒美人,明末清初,徐石麒,锦瑟红牙玉柱筝。抱瓶花近美人行。一杯春酒送娉婷。笑指粉腮辞薄醉，暗挑丝鬓转柔情。怨红愁绿一声声。
美人词 其四 美人送酒,明末清初,徐石麒,酒在尊中潋滟波。泥人好句近人歌。且推檀板捧金罗。玉手斟时休道满，金莲约处不曾多。此宵无醉奈情何。
鹧鸪天 美人写书,明末清初,徐石麒,坐拂云笺宝翰香。镜台弹指熟思量。草书珍重频千万，花字连环押一双。书释手，泪盈眶。殷勤小语寄书郎。薄情若问闲梳洗，不是当年堕马妆。
秦楼月 其一 美人足,明末清初,徐石麒,谁雕琢。纤纤玉笋含香箨。含香箨。陌头轻步，似愁风恶。软红巧样真难学。阿郎寸指闲相谑。闲相谑。销魂被底，一钩盈握。
秦楼月 其二 美人影,明末清初,徐石麒,愁无那。灯前似有人同坐。人同坐。新拈诗句，有谁曾和。阿谁暗闪金屏过。含羞吹却灯花堕。灯花堕。莫教好事，被他瞧破。
秦楼月 其三 美人魂,明末清初,徐石麒,垂帘幕。重重不锁春飘泊。春飘泊。柳丝花朵，几时牵著。睡乡写勾相思约。黄鹂窗外休轻薄。休轻薄。巫山正稳，不须惊觉。
秦楼月 其四 美人胆,明末清初,徐石麒,空房怯。徘徊顾影羞明月。羞明月。有怀不寐，又愁灯灭。见郎犹自声呜咽。绣衾几度嗔郎劣。嗔郎劣。怦怦不语，指头空啮。
解佩令 醉美人,明末清初,徐石麒,晚妆添染，不消粉渍，正天然、一行霞起。微笑生涡，渐有依回人意。亸金钗、向郎肩倚。朦腾送眼，娇讹道字，吐不真、喁喁情事。正好欺他，做一段、风流佳致。拥行云、翠红乡里。
南乡子 美人浴,明末清初,徐石麒,晚鬓卸惊鸦。促办温泉屑木瓜。俯向灯前开绣衵，羞他。一手斜牵小婢遮。春水浸梨花。香雾侵人胜馆娃。自是深闺人不见，棂纱。更有春光漏一些。
意难忘 美人舞,明末清初,徐石麒,长袖翩跹。惯迷云弄月，轻似秋千。花光争蜡焰，香气杂炉烟。金钏响，玉钗偏。恁加意娟娟。小凌波，折腰新步，消得人怜。几多佳客华筵。尽摩娑醉眼，酒政停喧。鸦云松宝髻，粉汗湿香肩。歌玉树，落金莲。恍身是飞仙。只愁伊，乘风归去，想勾经年。
沁园春  其一 美人发,明末清初,徐石麒,螓首堆春，䰀鬌天然，巫云一缭。似乌丝未综，支机方理；元蚕出浴，分茧初缫。鬒不容膏，滑难留栉，岂待桃花插后娇。新妆巧，任惊鸦堕马，伎尽终朝。盈盈不受云翘。但爱煞葳蕤小步摇。怕婆娑舞罢，偎人再整；蓬松睡起，揽镜重挑。花下徐行，风前背立，惜别踟躇手一搔。难忘底，是鸳鸯枕上，香雾飘飖。
沁园春 其二 美人腮,明末清初,徐石麒,满面娇憨，惟有香颐，含情最多。看春风暗度，燕支不染；晓霞天韵，越粉慵和。不语藏愁，无人托闷，枕上交痕手自搓。嗔人觑，把红衫掩醉，小扇障歌。嫣然亲近如何。殆软玉酥香未足过。见桃花潋滟，含羞添晕；梨云浮动，微笑生涡。夜色偏宜，春心不掩，玳瑁床前争认他。偎人久，有融融粉汗，偷拭香罗。
沁园春 其三 美人腰,明末清初,徐石麒,袅袅婷婷，弱不胜衣，泠然半仙。想荆卿解舞，弓时呈技；孙娘学步，折处争妍。翠带围松，珠鞓样小，稳趁香袎并蒂莲。行来处，似受风轻燕，窣地翩跹。湘裙一捻堪怜。更著得春愁几度牵。但踏青情懒，微伸花下；绣红心倦，斜欠灯前。醉倚人娇，笑凭人软，须觅交红被底眠。偎郎语，道花枝欲亸，莫浪风颠。
沁园春 其四 美人心,明末清初,徐石麒,一点灵犀，无有人知，荧荧到今。在若耶溪畔，浣纱曾捧；上阳宫内，欲锁难禁。才寄双眉，又拈三指，好向风流谱上寻。黄昏后，看篆香成字，吹玉传音。花间重掩罗襟。恐未许游蜂试浅深。怕长卿膝上，瑶琴巧拨；虎头画里，棘刺轻针。笑靥将来，眼波递出，珍重相思一寸金。分明处，在丁香舌上，细语微吟。
汉宫春 其一 楼上美人,明末清初,徐石麒,何处惊人，猛抬头正是，玉手推窗。盈盈半身欲度，云里衣裳。粉垣高峙，碍东风、扑落余香。看只有，无情杨柳，时时披拂明妆。分付花骢解意，到留连人处，莫谩嘶忙。知他恣情指点，意在谁行。徐听小语，又风筝、搀响檐廊。安得似，归飞燕子，随风挨入雕梁。
汉宫春 其二 马上美人,明末清初,徐石麒,刬地香尘，称东风驰骤，红袖翩跹。和裙自穿玉镫，忙似秋千。画桥高处，约金鞍、递出香肩。轻笑语，风流欲逞，窥人佯坠丝鞭。透额罗松宝髻，似明妃画里，卸却貂蝉。追随暖香暗度，一缕轻烟。朱门日暮，料葳蕤、重锁婵娟。且共向，春光骀宕，挥缰莫惜遗钿。
汉宫春 其三 船上美人,明末清初,徐石麒,水滑春融，见笙歌过处，一点娇红。惊传木兰身上，擎出芙蓉。嫣然半面，甚波光、摇荡帘栊。惟属取，知情晚炤，穿窗常近芳容。自喜凌波未动，趁牙樯宛转，已渡桥东。应怜冶游醉客，踏破芳茸。彩云渐远，望归帆、怨极西风。都道是、甄妃出浴，不知此赋谁工。
汉宫春 其四 枕上美人,明末清初,徐石麒,迟日函窗，是谁将白玉，斜倚珊瑚。多应踏青倦也，醉软流苏。胭霞黛月，尽教人、拟尽名姝。但拟到，含情盼处，悭人两点明珠。此际芳魂有梦，纵不迷楚岫，应在蓬壶。贪他海棠未醒，莫倩人扶。清泉香烬，怕衾寒、轻覆罗襦。空自有，鸳鸯绣谱，却教半冷红麸。
木兰花慢 其一 月下美人,明末清初,徐石麒,惯娇怜软惜，常欲自，拟嫦娥。向云母窗前，琉璃阶下，小步轻那。徘徊几回顾影，更喁喁、私语意如何。恋此清光不寐，孤帏想也情多。乘槎隐隐隔明河。奈树影婆娑。看脸晕霞时，眼横波际，好景偏讹。欲凭广寒高处，问霓裳、一曲待谁歌。今夜炤人两地，炤人还炤心么。
木兰花慢 其三 花下美人,明末清初,徐石麒,是天公分付，教紫翠，伴芳姿。每采馥临风，怡寒吸露，引步迟迟。殷然探梅消息，傍雨檐、拣遍两三枝。赚得金蜂玉蝶，联翩追趁多时。可怜芳径独寻诗。岂料有人知。但繁绿侵眉，斜红绕脸，望里参差。遣莺问他心事，到春风、闹处怎生支。拾取梦魂归去，飞红散作相思。
木兰花慢 其四 灯下美人,明末清初,徐石麒,有谁家榆火，分得到，小窗间。敢银烛华筵，红篝鸳帐，曾炤新欢。无情此时独坐，教荧荧、一点慰春寒。几度爆花眼困，再令挑草心悭。有心人共此更阑。常为惜韶颜。怕露湿光微，风摇焰闪，倦眼难看。云屏向人有意，知今宵、瘦影为谁单。只待兰膏尽也，将人催上巫山。
凤凰台上忆吹箫 其一 镜中美人,明末清初,徐石麒,白玉台前，珊瑚枝上，风流谁道无双。任偏髾倒晕，一样新妆。恰似嫦娥十五，月殿里、满面端相。娇无语，为颦为笑，猜断人肠。行行。比肩虽好，却不是苏娘，并炤鸾皇。但回眸内顾，不漏纱窗。应是多情珍重，未肯教、轻盼才郎。梳妆了，罗巾乍掩，莫倩蜂狂。
凤凰台上忆吹箫 其二 梦中美人,明末清初,徐石麒,灯落花时，枕横山处，蓦然有径寻春。见妖姿恰可，好语宜人。自念佳缘如此，不负我、半世情真。轻挑逗，羞还掩笑，娇不胜嗔。殷勤。此时意好，第一个知心，更复谁论。正消磨旧恨，款曲新恩。可奈灵心如刺，收拾了、一段行云。朦腾里，莫教眼醒，犹抱衾温。
凤凰台上忆吹箫 其三 画中美人,明末清初,徐石麒,招取芳魂，约来新样，一时扶上轻绡，似纱棂隔影，罗帐藏娇。也自轻胭嫩粉，揉撋得、不避人嘲。凝神久，眼波欲动，脸晕疑潮。朝朝。闲相望也，不信道人间，有此丰标。将莲腮暖熨，兰气微调。待把真娘旧事，重说与、今日儿曹。还须怕，蛾眉生妒，未许人瞧。
凤凰台上忆吹箫 其四 意中美人,明末清初,徐石麒,一点常凝，频年不遇，依稀有个卿卿。要兼花比色，选玉评声。那更温柔心性，挑剔尽、词赋丹青。堪怜是，高怀独绝，于我多情。盈盈。时来醉眼，自不屑凡媛，舞榭歌亭。有风流万种，拟向他倾。待阙鸳鸯社里，消受我、雾帐云屏。何时幸，销魂真个，笑眼双青。
虞美人 席前赠歌妓,明末清初,徐石麒,狂奴不爱杯中酒。只爱擎杯手。殷殷小语听莺声。说道一分清酒十分情。新歌半折香喉媚。消得今朝醉。摩挲倦眼向人时。那更笑持纨扇索题诗。
十六字令 梦,明末清初,尤侗,春夜梦，香魂花影红。无人见，啼笑月明中。
忆王孙 其一 怀卿谋,明末清初,尤侗,秋风袅袅洞庭波。暮雨湛湛落败荷。数遍相思今夜多。夜如何？独倚南楼一雁过。
忆王孙 其二 闺怨,明末清初,尤侗,春愁脉脉损铅华。独自妆成坐碧纱。荡子经年不到家。隔天涯。一夜相思杨白花。
忆王孙 其三 闺情,明末清初,尤侗,一春心事付眉尖。小院无人风雨纤。落尽桃花倚绣奁。思淹淹。燕子归家不卷帘。
转应曲 其一 春雨,明末清初,尤侗,春雨，春雨。花上泪痕几许。东风吹到纱窗。日日愁来断肠。肠断，肠断。又续新愁一半。
转应曲 其二 中秋雨,明末清初,尤侗,秋雨，秋雨。滴碎琼宫霓羽。清歌妙舞阑珊。阵阵霜风夜寒。寒夜，寒夜。寄语嫦娥睡罢。
后庭花 闺怨,明末清初,尤侗,绿阶花影翻。红栏燕语喧。明镜嫌眉瘦，空床厌梦烦。倚黄昏、东风无赖，又来吹断魂。
如梦令 其一 柳絮,明末清初,尤侗,一捻宫腰削素，独舞朱楼深处。有意送春归，也向天涯飞去。且住，且住，为道章台日暮。
如梦令 其二 病呓,明末清初,尤侗,半似醉乡情趣，半似睡乡心绪。怯怯病中身，则待放他何处？无据，无据，一任西风吹去。
如梦令 其三 戏赠小伶,明末清初,尤侗,六幅裙儿半挂，八字眉儿半画。笑问若耶人，何事西施未嫁。长夜，长夜，为语新妆休卸。
如梦令 其四 春梦,明末清初,尤侗,春梦偶然失晓，催起数声娇鸟。软立倚郎肩，宿黛无心重扫。罢了，罢了，粗服乱头都好。
如梦令 其五 题王阮亭雨花园,明末清初,尤侗,晏坐袈裟垂地，玉蕊从空飞坠。摩诘转王维，天女自然游戏。如是，如是，应证雨花三昧。
长相思 其一 捲帘,明末清初,尤侗,朝捲帘，暮捲帘。帘捲西风风捲烟。烟寒风雨寒。倚栏杆，泪栏杆。听尽哀鸿听怨蝉。愁魂飞暮天。
长相思 其二 春闺,明末清初,尤侗,花飞飞，絮飞飞。绿上眉山红上衣，妆楼日又西。蝶飞飞，燕飞飞。飞向雕檐等伴栖，吹箫人不归。
归自谣 春思,明末清初,尤侗,春命短，寒食雨来芳草满。梨花梦去东风懒。惜春人倚雕栏畔。腰肢剪。流莺又把闲愁管。
醉太平 山中,明末清初,尤侗,山中小园，园中小山。闲闲十亩之间。与白鸥往还。竹枝一竿。柳枝一弯。新来添设花栏。唤橐驼种兰。
醉公子 本意,明末清初,尤侗,何处贪杯酒。愁杀闺中妇。尚喜晚还家。刚留一盏茶。扶得和衣睡。冷却鸳鸯被。不敢骂檀郎。喃喃咒杜康。
昭君怨 其一 吊腊梅,明末清初,尤侗,昨夜风鞭雨打。金屋晓来飘瓦。尺土葬鹅衣。哭江妃。正是天寒日暮。空谷佳人何处。云鬓惜馀香。试啼妆。
昭君怨 其二 春尽,明末清初,尤侗,不见落花飞絮，满目土风沙雨。飘泊可怜人，奈何春。地下杳无消息，盼断画衣香舄。百日掩青帘，梦江南。
醉花间 春闺,明末清初,尤侗,兰汤沐。湘裙束。懒把秋千蹴。侬自理秦筝，郎自歌吴曲。花冠一笑偏，翠袖三薰足。芙蓉帐底眠，春梦同郎续。
酒泉子 离情,明末清初,尤侗,月白风清。今夜谁家住去。过长亭，接短渡。傍孤城。知君马上听鸡鸣。妾也朝朝早起。剔残灯，空庭里。拜三星。
点绛唇 其一 绿荫,明末清初,尤侗,梦破帘开，隔墙谡谡风声乱。徘徊池畔。绿影浮波面。闭鸟藏花，收拾春光暗。遮不遍。新愁一段。缭绕天涯散。
点绛唇 其二 杨花,明末清初,尤侗,新绿排衙。问伊何事轻妆卸。夭斜顽耍。惹得黄鹂骂。无主东风，来去随他罢。怜今夜。落红偷嫁。同宿雕栏下。
点绛唇 其三 秋海棠,明末清初,尤侗,空谷佳人，淡红衫子天然艳。风清露浅。脉脉凝啼眼。恰似伤秋，倚徙湖山遍。怜谁伴。重帘不捲。有个人肠断。
点绛唇 其四 玉簪花,明末清初,尤侗,梦草凄凉，汉宫遗下搔头玉。淡妆素束。一顾倾红绿。清露晨流，仿佛香盈掬。娱幽独。广寒留宿。疑舞霓裳曲。
春光好 春闺,明末清初,尤侗,掩绣阁，镜台封。鬓云松。聊聊私语小窗中。骂春风。整日恹恹沉睡，侍儿问怎朦胧。却是背人偷揾泪，枕痕红。
女冠子 美人走马,明末清初,尤侗,青楼年少，走马章台驰道。倚逍遥。急雨桃花滚，轻风燕子骄。春芽拥翠髻，香汗发红潮。辔儿跑不住，抱鞍桥。
浣溪沙 其一 春闺,明末清初,尤侗,日影笼烟小阁明，侍儿初掠晓妆成。画楼何处又歌声。故掩珠帘惊燕燕，戏抛红豆打莺莺。晚来独傍落花行。
浣溪沙 其二 美人醉,明末清初,尤侗,小盏低斟不当差，粉腮红晕早堆霞。春风带雨颤桃花。强对檀郎妆挣挫，慢扶小玉露夭斜。和衣睡倒太娇些。
浣溪沙 其三 马上见,明末清初,尤侗,胜裤新裁蝉翼纱，锦靿自织凤头靴。春风不耐碧油车。金步摇飞金勒动，玉跳脱袅玉鞭斜。满堤青草衬红霞。
浣溪沙 有客为王校书索赠漫题二阕其字浣若为调浣溪纱其名西也以西字为韵 其四,明末清初,尤侗,闻道王娘旧姓西，采莲重出若耶溪。淡妆羞学捧心啼。春水锦帆娇白纻，秋风香径印红泥。昵郎子夜醉乌栖。
浣溪沙 有客为王校书索赠漫题二阕其字浣若为调浣溪纱其名西也以西字为韵 其五,明末清初,尤侗,家住阊门西复西，凤凰桥上夜乌啼。绿杨巷曲画帘低。宛转腰身飞乳燕，聪明性格点灵犀。粉墙拂袖待留题。
浣溪沙 清明悼亡二首 其六,明末清初,尤侗,陌上家家挂纸钱，东风客舍泪潸然。难携杯酒滴重泉。朱户几人同插柳，青山何事尚含烟。江南梦绕断肠天。
浣溪沙 清明悼亡二首 其七,明末清初,尤侗,少女长安歌踏春，鸾靴翠袜已成尘。棠梨时候独沾巾。宫草几年堆燕冢，土花终夜照鱼灯。君王犹自望昭陵。
浣溪沙 其八 题陈其年小影,明末清初,尤侗,侧帽轻衫古意多，乌丝襕写懊侬歌。红儿解唱定风波。翠管吟残浇一斗，玉箫吹破敛双蛾。酒阑曲罢奈髯何。
伊川令 和范夫人韵,明末清初,尤侗,空房夜夜垂罗幕。雁柱抛弦索。又报海棠零落。香径欲行还却。红腮枕上羞托。知郎春梦绕天涯，不肯到、秋千院落。
菩萨蛮 春愁二首 其一,明末清初,尤侗,鹦哥啄碎花须落，晓风低弄秋千索。刚上一重楼，青山又送愁。几番寒食雨，柳絮依人舞。春梦晚归家，小池闻暮蛙。
菩萨蛮 春愁二首 其二,明末清初,尤侗,春风婀娜飘帘幕，玉钩踏破花阴薄。绿柳旧长堤，王孙骄马嘶。误听新燕语，倚遍栏杆午。权把泪痕收，东君不解愁。
菩萨蛮 其三 听雨,明末清初,尤侗,雨声碎滴琅玕竹，风声轻戛珊瑚玉。月影又模糊，和烟上鹧鸪。湿萤游古屋，蟋蟀悲秋菊。罗帐蕙香残，幽人晓梦寒。
菩萨蛮 无题八首 其四,明末清初,尤侗,画帘捲断珊瑚索，绣床小梦随风落。残月杏花堤，晓莺恰恰啼。美人和笑立，露叶牵衣湿。待得侍儿来，妆奁一半开。
菩萨蛮 无题八首 其五,明末清初,尤侗,乌衣双燕穿帘舞，衔花故坠金钗股。陌上柳丝飞，锦屏人未归。小窗沉昼闭，山枕留香睡。春梦杳如烟，知他向那边。
菩萨蛮 无题八首 其六,明末清初,尤侗,竹鸠唤起斜阳梦，杨花倒挂金泥凤。独自摘青梅，鞋弓印翠苔。罗衫薄不绾，衬得东风软。一捻小香脂，无端蜂蝶知。
菩萨蛮 无题八首 其七,明末清初,尤侗,花台日暮莺辞去，暖风吹散胭脂雨。春困晚梳头，珠帘不上钩。乱红随地扫，又见宜男草。半醉倚残妆，花间待阮郎。
菩萨蛮 无题八首 其八,明末清初,尤侗,梨花带雨飘香雪，乱蛙啼出西窗月。庭砌绿阴浓，罗衣惹暮风。画梁新燕乳，宿梦呢喃语。唤我掩湘帘，夜深清露寒。
菩萨蛮 无题八首 其九,明末清初,尤侗,香兰笑向银屏吐，小蛮起作回风舞。日静绿纱空，美人春梦中。箫声吹月白，柳带笼烟碧。芳草满江南，相思一夜深。
菩萨蛮 无题八首 其十,明末清初,尤侗,疏风细雨和春语，扁舟欲载花魂去。燕子不归家，盼他午日斜。落红一晌颤，界破残妆面。收拾护花铃，鹦哥报压惊。
菩萨蛮 无题八首 其十一,明末清初,尤侗,马蹄踏遍天涯草，杜鹃啼破东风小。花落碧栏桥，翠楼红袖招。断香随路宿，懊恼枝头绿。春去不须留，担他一段愁。
菩萨蛮 夏闺二首 其十三,明末清初,尤侗,一阶芳草茸茸绿，乱飞蛱蝶无人扑。欲摘小蔷薇，嫌他棘刺衣。昼长停绣谱，私共双鬟语。心怯越梅酸，只将纤手抟。
菩萨蛮 夏闺二首 其十四,明末清初,尤侗,锦葵花底弹棋坐，一帘明月留人卧。粉汗湿红襕，倩郎摇素纨。云鬟胡乱挽，罗帐金钩捲。笑掷竹夫人，无端一面嗔。
菩萨蛮 其十五 月夜,明末清初,尤侗,远山新吐蛾眉月，半钩飞入梧桐叶。刚得照妆台，昵人脱燕钗。风吹裙带急，花下凭肩立。细数旧时欢，低头屈指尖。
菩萨蛮 其十六 冬闺,明末清初,尤侗,翠钿尽卸香云绿，红衫松扣纤纤玉。旖旎揭罗帷，移灯匿笑时。闭门霜月去，不减春宵味。炉火酿馀烟，氤氲初睡还。
菩萨蛮 丁巳九月病中有感八首 其十七,明末清初,尤侗,曲江芳草年年碧，郎君骑马胭脂色。白首苦低垂，花间扶杖归。逢场曾作戏，乔扮参军势。浓笑写官衔，排行无二三。
菩萨蛮 丁巳九月病中有感八首 其十八,明末清初,尤侗,六宫闹扫芙蓉镜，君王偶爱飞蓬鬓。殿脚惜空同，昭阳天几重。江南春雨晚，红豆新歌满。流落杜秋娘，琵琶忆上皇。
菩萨蛮 丁巳九月病中有感八首 其十九,明末清初,尤侗,少年悔读高唐赋，片云片雨无寻处。欲买美人图，吴宫香粉无。三山青鸟断，萼绿何时见。夜梦是耶非，玉钗金缕衣。
菩萨蛮 丁巳九月病中有感八首 其二十,明末清初,尤侗,平生脱手千金剑，衣鹑马狗今谁盼。负负复何言，饥来难叩门。白衣应送酒，凝望终无有。不见夜飞蝉，山妻剧可怜。
菩萨蛮 丁巳九月病中有感八首 其二十一,明末清初,尤侗,关山戎马惊鼙鼓，军书百道征徭苦。风急雁哀叫，荒田寸草无。千家闻野哭，鬼火逃亡屋。叹息返柴庐，当门立吏胥。
菩萨蛮 丁巳九月病中有感八首 其二十二,明末清初,尤侗,短衣匹马卢龙道，冰霜千里催人老。白发影婆娑，秋风鬼病多。苦寒还苦热，飞梦惊明灭。何物返魂丹，空囊无一钱。
菩萨蛮 丁巳九月病中有感八首 其二十三,明末清初,尤侗,白云冉冉苍梧下，晓猿夜鹤依茅舍。此地岂蓬壶，梦游疑有无。一生几两屐，愿作山中客。只乏买山钱，桃源不在天。
菩萨蛮 丁巳九月病中有感八首 其二十四,明末清初,尤侗,著书自苦徒为尔，千秋万岁谁传此。前后两茫茫，三生人断肠。黄金空铸错，彩线难缝络。何处度余年，除非离恨天。
三叠泉,明末清初,方以智,三峡巴江似直流，叠溪屏障几曾收。冰绡剪破裁云幔，银汉倾斜作玉沟。画角鼓声催急雨，阳关笛曲送深秋。谁将折笔图成后，可挂松风最上楼。
独往,明末清初,方以智,同伴都分毛，麻鞋独入林。一年五变姓，十字九椎心。听惯干戈信，愁因风雨深。死生容易事，所痛为知音！
别思,明末清初,吴静婉,西崦雨未收，东崦风又作。留住绿蓑衣，莫与篙师著。
岳王坟,明末清初,张岱,西泠烟雨岳王宫，鬼气阴森碧树丛。函谷金人长堕泪，昭陵石马自嘶风。半天雷电金牌冷，一族风波夜壑红。泥塑岳侯铁铸桧，只令千载骂奸雄。
玛瑙寺长鸣钟,明末清初,张岱,女娲炼石如炼铜，铸出梵王千斛钟。仆夫泉清洗刷早，半是顽铜半玛瑙。锤金琢玉昆吾刀，盘旋钟纽走蒲牢。十万八千《法华》字，《金刚般若》居其次。贝叶灵文满背腹，一声撞破莲花狱。万鬼桁杨暂脱离，不愁漏尽啼荒鸡。昼夜百刻三千杵，菩萨慈悲泪如雨。森罗殿前免刑戮，恶鬼狰狞齐退役。一击渊渊大地惊，青莲字字有潮音。特为众生解冤结，共听毗庐广长舌。敢言佛说尽荒唐，劳我阇黎日夜忙。安得成汤开一面，吉网罗钳都不见。
夜奔,明末清初,李开先,登高欲穷千里目，愁云低锁衡阳路。鱼书不至雁无凭，几番空作悲愁赋。回首西山月又斜，天涯孤客真难渡。丈夫有泪不轻弹，只因未到伤心处。
菩萨蛮 扬州怀古二首 其二十五,明末清初,尤侗,阿嫲曾梦江都好，迷楼一炬空荒草。何处教吹箫，凄凉廿四桥。西风吹客舍，落叶隋堤下。谁唱望江南，惟闻昔昔盐。
菩萨蛮 扬州怀古二首 其二十六,明末清初,尤侗,青楼小杜扬州梦，纱灯万点觥船弄。书记纵才高，怜才思太牢。途穷悲逆旅，一饭今谁主。翠袖薄寒时，却吟老杜诗。
菩萨蛮 其二十七 佳人集曲名,明末清初,尤侗,步摇颗颗珠环小，裙拖滴滴金泥巧。早起傍妆台，笑兜红绣鞋。名香罗带染，碧玉钩帘捲。度曲喜双声，呼郎并合笙。
江城子 村居,明末清初,沈泓,长堤细柳隐虹桥，弄笙箫，伴渔樵。醉倚枫林、仰面挂诗瓢。释卷正逢秋水涨，临古渡，放轻舠。夕阳西下暗窗绡，雁声高，笛声遥。碧簟凉生、细雨燕辞巢。隔岸篝灯孤艇泊，沽浊酒，短扉敲。
复台,明末清初,郑成功,开辟荆榛逐荷夷，十年始克复先基。田横尚有三千客，茹苦间关不忍离。
胡蓝狱,明末清初,尤侗,去年杀韩信，今年醢彭越。徐常幸前死，诸公宁望活？丞相戮，将军诛，觖望恣肆固有迹，坐以谋反疑有无，罪止及身或收孥。杀胡党，杀蓝党，数十万人保无枉，文武军民打一网。一斗粟，一座城，一条龙，一连鹰，革左塌回何纷纷，得非此辈之冤魂！
煮粥行,明末清初,尤侗,去年散米数千人，今年煮粥才数百。去年领米有完衣，今年啜粥见皮骨。去年人壮今年老，去年人众今年少。爷娘饿死葬荒郊，妻儿卖去辽阳道。小人原有数亩田，前年尽被豪强圈。身与庄头为客作，里长尚索人丁钱。庄头水涝家亦苦，驱逐佣工出门户。今朝有粥且充饥，那得年年靠官府！商量欲向异方投，携男抱女充车牛。纵然跋步经千里，恐是逃人不肯收。
旅夜闻寇,明末清初,方维仪,蟋蟀吟秋户，凉风起暮山。衰年逢世乱，故国几时还？盗贼侵南甸，军书下北关。生民涂炭尽，积血染刀镮。
菩萨蛮 秋思回文二首 其二十八,明末清初,尤侗,冷霜凝月摇空影，影空摇月凝霜冷。花落晚窗纱，纱窗晚落花。断肠人字雁，雁字人肠断。啼梦晓风西，西风晓梦啼。
菩萨蛮 秋思回文二首 其二十九,明末清初,尤侗,一声啼雁铺沙白，白沙铺雁啼声一。孤枕夜凉初，初凉夜枕孤。捣砧和梦悄，悄梦和砧捣。愁客望高楼，楼高望客愁。
巫山一段云 其一 贺侯大年新婚,明末清初,尤侗,凤婿名萧史，珠娘号丽华。春风初长合昏花。门驻碧钿车。佳话玉如意，新妆香辟邪。红窗蜡烛小侯家。臂系汉宫纱。
宣府逢立秋,明末清初,计东,秋气吾所爱，边城太早寒。披裘三伏惯，拥被五更残。风自长城落，天连大漠宽。摩霄羡鹰隼，健翮尔飞抟。
秦淮竹枝词,明末清初,纪映淮,栖鸦流水点秋光，爱此萧疏树几行。不与行人绾离别，赋成谢女雪飞香。
下相极东庵读同年北使时诗卷,明末清初,吴伟业,兰若停骖洒墨成，过河持节事分明。上林飞雁无还表，头白山僧话子卿。
伍员,明末清初,吴伟业,投金濑畔敢安居，覆楚亡吴数上书。手把蜀镂思往事，九原归去愧包胥。
西子,明末清初,吴伟业,霸越亡吴计已成，论功也合赏倾城。西施亦有弓藏惧，不独鸱夷变姓名。
戏题仕女图,明末清初,吴伟业,玉关秋尽雁连天，碛里明驼路几千！夜半李陵台上月，可能还似汉宫圆？
阻雪,明末清初,吴伟业,关山虽胜路难堪，才上征鞍又解骖。十丈黄尘千尺雪，可知俱不似江南。
采石矶,明末清初,吴伟业,石壁千寻险，江流一矢争。曾闻飞将上，落日吊开平。
临清大雪,明末清初,吴伟业,白头风雪上长安，短褐疲驴帽带宽。辜负故园梅树好，南枝开放北枝寒。
题冒辟疆名姬董白小像,明末清初,吴伟业,珍珠无价玉无瑕，小字贪看问妾家。寻到白堤呼出见，月明残雪映梅花。
中秋看月有感,明末清初,吴伟业,今年京口月，犹得杖藜看。暂息干戈易，重经少壮难。江声连戍鼓，人影出渔竿。晚悟盈亏理，愁君白玉盘。
过吴江有感,明末清初,吴伟业,落日松陵道，堤长欲抱城。塔盘湖势动，桥引月痕生。市静人逃赋，江宽客避兵。廿年交旧散，把酒叹浮名。
过淮阴有感,明末清初,吴伟业,登高怅望八公山，琪树丹崖未可攀。莫想阴符遇黄石，好将鸿宝驻朱颜。浮生所欠只一死，尘世无由拾九还。我本淮王旧鸡犬，不随仙去落人间。
怀古兼吊侯朝宗,明末清初,吴伟业,河洛风尘万里昏，百年心事向夷门。气倾市侠收奇用，策动宫娥报旧恩。多见摄衣称上客，几人刎颈送王孙。死生终负侯赢诺，欲滴椒浆泪满樽。
追悼,明末清初,吴伟业,秋风萧索响空帏，酒醒更残泪满衣。辛苦共尝偏早去，乱离知否得同归。君亲有愧吾还在，生死无端事总非。最是伤心看稚女，一窗灯火照鸣机。
读史杂感,明末清初,吴伟业,北寺谗成狱，西园贿拜官。上书休讨贼，进爵在迎銮。相国争开第，将军罢筑坛。空余苏武节，流涕向长安。
读史杂感,明末清初,吴伟业,莫定三分计，先求五等封。国中惟指马，阃外尽从龙。朝事归诸将，军需仰大农。淮南数州地，幕府但歌钟。
梅村,明末清初,吴伟业,枳篱茅舍掩苍苔，乞竹分花手自栽。不好诣人贪客过，惯迟作答爱书来。闲窗听雨摊诗卷，独树看云上啸台。桑落酒香卢橘美，钓船斜系草堂开。
野望,明末清初,吴伟业,京江流自急，客思竟何依。白骨新开垒，青山几何围。危楼帆雨过，孤塔阵云归。日暮悲笳起，寒鸦漠漠飞。
古意,明末清初,吴伟业,欢似机中丝，织作相思树。侬似衣上花，春风吹不去。
打冰词,明末清初,吴伟业,北河风高水生骨，玉垒银桥堆几尺。新戍云中千骑马，横津直渡无行迹。下流湍悍川途开，吹笳官舫从南来。帆樯山齐排浪进，牵船百丈声如雷。雪深没髁衣露肘，背挽头低风塞口。相逢羡杀顺流船，急问来时河冻否。溜过湖宽放闸平，长年稳望一帆轻。夜深侧听流澌响，琐碎玲珑渐结成。篙滑难施橹枝折，舟人霜满髭须白。发鼓催船唤打冰，冲寒十指西风裂。吁嗟河伯何硁硁，白棓如雨终无声。鱼龙潜逃科斗匿，殊耐鞭杖非穷民。官舱裘酒自高卧，只话篙师叉手坐。早办人夫候治装，明日推车冰上过。
直溪吏,明末清初,吴伟业,直溪虽乡村，故是尚书里。短棹经其门，叫声忽盈耳。一翁被束缚，苦辞橐如洗。吏指所居堂，即贫谁信尔。呼人好作计，缓且受鞭垂。穿漏四五间，中已无窗几。屋梁记日月，仰视殊自耻。昔也三年成，今也一朝毁。贻我风雨愁，饱汝歌呼喜。官逋依旧在，府帖重追起。旁人共唏嘘，感叹良有以。东家瓦渐稀，西舍墙半圯。生涯分应尽，迟速总一理。居者今何栖，去者将安徙。明岁留空村，极目唯流水。
临顿儿,明末清初,吴伟业,临顿谁家儿？生小矜白皙。阿爷负官钱，弃置何仓卒！贻我适谁家，朱门临广陌。嘱侬且好住，跳弄无知识。独怪临去时，摩首如怜惜。三年教歌舞，万里离亲戚。绝技逢侯王，宠异施恩泽。高堂红氍毹，华灯布瑶席。授以紫檀槽，吹以白玉笛。文锦缝我衣，珍珠装我额。瑟瑟珊瑚枝，曲罢恣狼藉。我本贫家子，邂逅道抛掷。一身被驱使，两口无消息。纵赏千万金，莫救饿死骨。欢乐居他乡，骨肉诚何益！
捉船行,明末清初,吴伟业,官差捉船为载兵，大船买脱中船行。中船芦港且潜避，小船无知唱歌去。郡符昨下吏如虎，快桨追风摇急橹。村人露肘捉头来，背似土牛耐鞭苦。苦辞船小要何用？争执汹汹路人拥。前头船见不敢行，晓事篙题敛钱送。船户家家坏十千，官司查点侯如年。发回仍索常行费，另派门摊云雇船。君不见官舫嵬峨无用处，打彭插旗马头住。
鸳湖曲,明末清初,吴伟业,鸳鸯湖畔草粘天，二月春深好放船。柳叶乱飘千尺雨，桃花斜带一溪烟。烟雨迷离不知处，旧堤却认门前树。树上流莺三两声，十年此地扁舟住。主人爱客锦筵开，水阁风吹笑语来。画鼓队催桃叶伎，玉箫声出柘枝台。轻靴窄袖娇妆束，脆管繁弦竞追逐。云鬟子弟按《霓棠》，雪面参军舞《鸲鹆》。酒尽移船曲榭西，满湖灯火醉人归。朝来别奏新翻曲，更出红妆向柳堤。欢乐朝朝兼暮暮，七贵三公何足数。十幅蒲帆几尺风，吹君直上长安路。长安富贵玉骢骄，侍女熏香护早朝。分付南湖旧花柳，好留烟月伴归桡。那知转眼浮生梦，萧萧日影悲风动。中散弹琴竟未终，山公启事成何用。东市朝衣一旦休，北邙抔土亦难留。白杨尚作他人树，红粉知非旧日楼。烽火名园窜狐兔，画阁偷窥老兵怒。宁使当时没县官，不堪朝市都非故。我来倚棹向湖边，烟雨台空倍惘然。芳草乍疑歌扇绿，落英错认舞衣鲜。人生苦乐皆陈迹，年去年来堪痛惜。闻笛休嗟石季伦，衔杯且效陶彭泽。君不见白浪掀天一叶危，收竿还怕转船迟。世人无限风波苦，输与江湖钓叟知。
清凉山赞佛诗 四首 其一,明末清初,吴伟业,西北有高山，云是文殊台。台上明月池，干叶金莲开。花花相映发，叶叶同根栽。王母携双成，绿盖云中来。汉王坐法宫，一见光徘徊。结以同心合，授以九子钗。翠装雕玉辇，丹髹沉香斋。护置琉璃屏，立在文石阶。长恐乘风去，舍我归蓬莱。从猎往上林，小队城南隈。雪鹰异凡羽，果马殊群材。言过乐游苑，进及长杨街。张宴奏丝桐，新月穿宫槐。携手忽太息，乐极生微哀。千秋终寂寞，此日谁追陪。陛下寿万年，妾命如尘埃。愿共南山椁，长奉西宫杯。披香淖博士，侧听私惊猜：今日乐方乐，斯语胡为哉？待诏东方生，执戟前诙谐。熏炉拂黼帐，白露零苍苔。吾王慎玉体，对酒毋伤怀。
清凉山赞佛诗 四首 其二,明末清初,吴伟业,伤怀惊凉风，深宫鸣蟋蟀。严霜被琼树，芙蓉凋素质。可怜千里草，萎落无颜色。孔雀蒲桃锦，亲自红女织。殊方初云献，知破万家室。瑟瑟大秦珠，珊瑚高八尺。割之施精蓝，干佛庄严饰。持来付一炬，泉路谁能识！红颜尚焦土，百万无容惜。小臣助长号，赐衣或一袭。只愁许史辈，急泪难时得。从官进哀诔，黄纸抄名入。流涕卢郎才，咨嗟谢生笔。尚方列珍膳，天厨供玉粒。官家未解菜，对案不能食。黑衣召志公，白马驮罗什。焚香内道场，广坐楞伽译。资彼象教恩，轻我人王力。微闻金鸡诏，亦由玉妃出。高原营寝庙，近野开陵邑。甫望仓舒坟，掩面添凄侧。戒言秣我马，遨游凌八极。
清凉山赞佛诗 四首 其三,明末清初,吴伟业,八极何茫茫，曰往清凉山。此山蓄灵异，浩气共屈盘。能蓄太古雪，一洗天地颜。日驭有不到，缥缈风云寒。世尊昔示现，说法同阿难。讲树耸千尺，摇落青琅玕。诸天过峰头，绛节乘银鸾。一笑偶下谪，脱却芙蓉冠。游戏登琼楼，窈窕垂云鬟。三世空阶惊夜眠俄去来，任作优昙看。名山初望幸，衔命释道安。预从最高顶，洒扫七佛坛。灵境乃杳绝，扪葛劳跻攀。路尽逢一峰，杰阁围朱阑。中坐一天人，吐气如栴檀。寄语汉皇帝，何苦留人间。烟岚倏灭没，流水空潺湲。回首长安城，缁素惨不欢。房星竟未动，天降白玉棺。惜哉善财洞，未得夸迎銮。惟有大道心，与石永不刊。以此护金轮，法海无波澜。
清凉山赞佛诗 四首 其四,明末清初,吴伟业,尝闻穆天子，六飞骋万里。仙人觞瑶池，白云出杯底。远驾求长生，逐日过濛汜。盛姬病不救，挥鞭哭弱水。汉皇好神仙，妻于思脱屣。东巡并西幸，离宫宿罗绮。宠夺长门陈，恩盛倾城李。秾华即修夜，痛入哀蝉诔。苦无不死方，得令昭阳起。晚抱甘泉病，遽下轮台悔。萧萧茂陵树，残碑泣风雨。天地有此山，苍崖阅兴毁。我佛施津梁，层台簇莲蕊。龙象居虚空，下界闻斗蚁。乘时方救物，生民难其已。淡泊心无为，怡神在玉几。长以兢业心，了彼清净理。羊车稀复幸，牛山窃所鄙。纵洒苍梧泪，莫卖西陵履。持此礼觉王，贤圣总一轨。道参无生妙，功谢有为耻。色空两不住，收拾宗风里。
悲歌赠吴季子,明末清初,吴伟业,人生千里与万里，黯然消魂别而已。君独何为至于此，山非山兮水非水，生非生兮死非死！十三学经并学史，生在江南长纨绮。词赋翩翩众莫比，白璧青蝇见排诋。一朝束缚去，上书难自理。绝塞千山断行李，送吏泪不止，流人复何倚。彼尚愁不归，我行定已矣。八月龙沙雪花起，橐驼垂腰马没耳。白骨皑皑经战垒，黑河无船渡者几。前忧猛虎后苍兕，土穴偷生若蝼蚁。大鱼如山不见尾，张鬐为风沫为雨。日月倒行入海底，白昼相逢半人鬼。噫嘻乎悲哉！生男聪明慎勿喜，仓颉夜哭良有以，受患只从读书始。君不见，吴季子！
遇南厢园叟感赋八十韵,明末清初,吴伟业,寒潮冲废垒，火云烧赤冈。四月到金陵，十日行大航。平生游宦地，踪迹都遗忘。道遇一园叟，问我来何方。犹然认旧役，即事堪心伤。开门延我坐，破壁低围墙。却指灌莽中，此即为南厢。衙舍成丘墟，佃种输租粮。谋生改衣食，感旧存园庄。艰难守兹土，不敢之他乡。我因访故基，步步添思量。面水背苍崖，中为所居堂。四海罗生徒，六馆登文章。松桧皆十围，钟筦声锵锵。百顷摇澄潭，夹岸栽垂杨。池上临华轩，菡萏吹芬芳。谈笑尽贵游，花月倾壶觞。其南有一亭，梧竹生微凉。回头望鸡笼，庙貌诸侯王。左李右邓沐，中坐徐与常。霜髯见锋骨，老将东瓯汤。配食十六侯，剑佩森成行。得之为将相，宁复忧封疆。北风江上急，万马朝腾骧。重来访遗迹，落日唯牛羊。吁嗟中山孙，志气胡勿昂！生世苟如此，不如死道旁。惜哉裸体辱，仍在功臣坊。萧条同泰寺，南枕山之阳。当时宝志公，妙塔天花香。改葬施金棺，手诏追褒扬。袈裟寄灵谷，制度由萧粱。千尺观象台，太史书桢祥。北望占旄头，夜夜愁光铓。高帝遗衣冠，月出修蒸尝。图书盈玉几，弓剑堆金床。承乏忝兼官，再拜陈衣裳。南内因洒扫，铜龙启未央。幽花生御榻，苔涩青仓琅。离宫须望幸，执戟卫中郎。万事今尽非，东逝如长江。钟陵十万松，大者参天长。根节犹青铜，屈曲苍皮僵。不知何代物，同日遭斧创。前此千百年，岂独无兴亡！况自百姓伐，孰者非耕桑！群生与草木，长养皆吾皇。人理已澌灭，讲舍宜其荒。独念四库书，卷轴夸缥缃。孔庙铜牺尊，斑剥填青黄。弃掷草莽间，零落谁收藏！老翁见话久，妇子私相商。人倦马亦疲，剪韭炊黄粱。慎莫笑家贫，一一罗酒浆。从头诉兵火，眼见尤悲怆。大军从北来，百姓闻惊惶。下令将入城，传箭需民房。里正持府帖，佥在御赐廊。插旗大道边，驱遣谁能当！但求骨肉完，其敢携筐箱？扶持杂幼稚，失散呼耶娘。江南昔未乱，闾左称阜康。马阮作相公，行事偏猖狂。高镇争扬州，左兵来武昌。积渐成乱离，记忆应难详。下路初定来，官吏逾贪狼。按籍缚富人，坐索干金装。以此为才智，岂曰惟私囊。今日解马草，明日修官塘。诛求却到骨，皮肉俱生疮。野老读诏书，新政求循良。瓜畦亦有畔，沟水亦有防。始信立国家，不可无纪纲。春来雨水足，四野欣农忙。父子力耕耘，得粟输官仓。遭遇重太平，穷老其何妨！薄暮难再留，瞑色犹青苍。策马自此去，凄侧摧中肠。顾羡此老翁，负耒歌沧浪。牢落悲风尘，天地徒茫茫。
如梦令　　闺情 其一,明末清初,吴伟业,镇日莺愁燕懒，遍地落红谁管。睡起爇沉香，小饮碧螺春盌。帘卷，帘卷，一任柳丝风软。
圆圆曲,明末清初,吴伟业,鼎湖当日弃人间，破敌收京下玉关。恸哭六军俱缟素，冲冠一怒为红颜。红颜流落非吾恋，逆贼天亡自荒宴。电扫黄巾定黑山，哭罢君亲再相见。相见初经田窦家，侯门歌舞出如花。许将戚里箜篌伎，等取将军油壁车。家本姑苏浣花里，圆圆小字娇罗绮。梦向夫差苑里游，宫娥拥入君王起。前身合是采莲人，门前一片横塘水。横塘双桨去如飞，何处豪家强载归。此际岂知非薄命，此时只有泪沾衣。薰天意气连宫掖，明眸皓齿无人惜。夺归永巷闭良家，教就新声倾坐客。坐客飞觞红日暮，一曲哀弦向谁诉。白晢通侯最少年，拣取花枝屡回顾。早携娇鸟出樊笼，待得银河几时渡。恨杀军书底死催，苦留后约将人误。相约恩深相见难，一朝蚁贼满长安。可怜思妇楼头柳，认作天边粉絮看。遍索绿珠围内第，强呼绛树出雕栏。若非壮士全师胜，争得蛾眉匹马还。蛾眉马上传呼进，云鬟不整惊魂定。蜡炬迎来在战场，啼妆满面残红印。专征箫鼓向秦川，金牛道上车千乘。斜谷云深起画楼，散关月落开妆镜。传来消息满江乡，乌桕红经十度霜。教曲伎师怜尚在，浣纱女伴忆同行。旧巢共是衔泥燕，飞上枝头变凤凰。长向尊前悲老大，有人夫婿擅侯王。当时祇受声名累，贵戚名豪竞延致。一斛明珠万斛愁，关山漂泊腰肢细。错怨狂风飏落花，无边春色来天地。尝闻倾国与倾城，翻使周郎受重名。妻子岂应关大计，英雄无奈是多情。全家白骨成灰土，一代红妆照汗青。君不见馆娃初起鸳鸯宿，越女如花看不足。香径尘生乌自啼，屟廊人去苔空绿。换羽移宫万里愁，珠歌翠舞古梁州。为君别唱吴宫曲，汉水东南日夜流。
玉勾斜,明末清初,吴嘉纪,莫叹他乡死，君王也不归。年年野棠树，花在路傍飞。
内人生日,明末清初,吴嘉纪,潦倒丘园二十秋，亲炊葵藿慰余愁。绝无暇日临青镜，频过凶年到白头。海气荒凉门有燕，溪光摇荡屋如舟。不能沽酒持相祝，依旧归来向尔谋。
一钱行赠林茂之,明末清初,吴嘉纪,先生春秋八十五，芒鞋重踏扬州土。故交但有丘茔存，白杨摧尽留枯根。昔游倏过五十载，江山宛然人代改。满地干戈杜老贫，囊底徒馀一钱在。桃花李花三月天，同君扶杖上渔船。谁家酒垆可赊饮，一钱先与人传看。酒人睇视皆垂泪，乃是先朝万历钱。
哀羊裘为孙八赋,明末清初,吴嘉纪,孙八壮年已白头，十年歌哭古扬州。囊底黄金散已尽，笥中存一羔羊裘。晨起雪霏霏，取裘覆儿女。亭午号朔风，儿持衣而翁。风声雪片夜满牖，殷勤自解护阿妇。裘之温暖诚足珍，不得众身为一身。吁嗟乎，长安天子非故人，羊裘冷落对邗水。他年姓字齐严光，今日饥寒累妻子。
读秦纪,明末清初,陈恭尹,谤声易弭怨难除，秦法虽严亦甚疏。夜半桥边呼孺子，人间犹有未烧书。
厓门谒三忠祠,明末清初,陈恭尹,山木萧萧风又吹，两厓波浪至今悲。一声望帝啼荒殿，十载愁人拜古祠。海水有门分上下，江山无地限华夷。停舟我亦艰难日，畏向苍苔读旧碑。
天边,明末清初,屈大均,天边明月迥含霜，夜夜哀笳怨望乡。一片愁心与鸿雁，秋风吹不到衡阳。
两过三峡桥上作 其二,明末清初,屈大均,二十四潭争一桥，惊泉喷薄几时消。一山瀑布归三峡，小小天风作海潮。
云州秋望 其一,明末清初,屈大均,白草黄羊外，空闻觱篥哀。遥寻苏武庙，不上李陵台。风助群鹰击，云随万马来。关前无数柳，一夜落龙堆。
壬戌清明作,明末清初,屈大均,朝作轻寒暮作阴，愁中不觉已春深。落花有泪因风雨，啼鸟无情自古今。故国江山徒梦寐，中华人物又销沉。龙蛇四海归无所，寒食年年怆客心。
江皋 其四,明末清初,屈大均,翠微春更湿，烟雨欲无山。白鹭一溪影，桃花何处湾。渔村疏竹外，古渡夕阳间。田父不相识，相随谷口还。
秣陵,明末清初,屈大均,牛首开天阙，龙冈抱帝宫。六朝春草里，万井落花中。访旧乌衣少，听歌《玉树》空。如何亡国恨，尽在大江东。
读陈胜传,明末清初,屈大均,闾左称雄日，渔阳适戍人。王侯宁有种，竿木足亡秦。大义呼豪杰，先声仗鬼神。驱除功第一，汉将可谁伦。
登罗浮绝顶奉同蒋王二大夫作,明末清初,屈大均,霃霃太古云，至今未开辟。山气日汹涌，随风洒精液。触石生洪波，微茫在咫尺。登山若浮海，舟航即轻策。浮山复浮去，与罗万里隔。仅馀玉女峰，娟娟在肘腋。蓬莱无根蒂，左股长为客。铁桥苦拘系，峰峰合体魄。一气胶漆之，洞天在肝膈。雷风吐噏时，氤氲相损益。峨峨在虚无，荡踏难留迹。如何太华山，乃为巨灵擘。便道通句曲，大天有阡陌。玉笥一南窍，日月暗相射。朱明本火府，草木多纯赤。朱竹含葳蕤，红翠美毛翮。南禺亦丹穴，凤族以千百。口衔芙莲花，纷纷堕瑶席。珠尾若扬麾，往来拂巾舄。麻姑何秀峙，散发至腰脊。上下飞峰间，不肯相扶掖。筋力尽青冥，渐与空天迫。微躯若鸿毛，顺风思一掷。衫袖即飙车，不用浮丘伯。神明自鼓舞，鸾鹤惟所择。便携二大夫，八极恣挥斥。神仙虽惝恍，此中有窟宅。真道苦无言，与天日相索。聪明乃尘垢，陶铸有微责。虽复游无穷，亦自悲人役。神山有离合，依依且朝夕。鳖首或浮沉，广大日以积。弥缝费造化，随波恐流易。分水一泉源，自天通地脉。瀑布纵横飞，与海相潮汐。天鸡一咿喔，扶桑已半白。海日长三丈，玄黄始一隙。光明未丽天，外体己赫赫。摇荡二石楼，烧空如琥珀。生长旸谷傍，郁仪日亲炙。中夜已寅宾，导引成肥硕。咸池灼欲焦，沧凉吾自适。一下曜真台，人间愁踧踖。百虑生黄埃，世务婴繁剧。三山居水下，船交苦风逆。斋去童男女，三千良可惜。罗浮即方丈，甘心自古昔。南岳一佐命，仙卿此注籍。大夫代天工，于此宜区画。虽无封禅书，名山望润泽。
长亭怨慢,明末清初,屈大均,记烧烛、雁门高处。积雪封城，冻云迷路。添尽香煤，紫貂相拥、夜深语。苦寒如许，难和尔、凄凉句。一片望乡愁，饮不醉，垆头驼乳。无处，问长城旧主，但见武灵遗墓。沙飞似箭，乱穿向，草中狐兔。那能使、口北关南、更重作，并州门户。且莫吊沙场，收拾秦弓归去。
念奴娇　秣陵吊古,明末清初,屈大均,萧条如此，更何须、苦忆江南佳丽。花柳何曾迷六代，只为春光能醉。玉笛风朝，金笳霜夕，吹得天憔悴。秦淮波浅，忍含如此清泪。任尔燕子无情，飞归故国，又怎忘兴替。虎踞龙盘那得久，莫又苍苍王气。灵谷梅花，蒋山松树，未识何年岁。石人犹在，问君多少能记。
浣溪沙,明末清初,屈大均,一片花含一片愁。愁随江水不东流。飞飞长傍景阳楼。六代只馀芳草在，三园空有乳莺留。白门容易白人头。
浣溪沙　杜鹃,明末清初,屈大均,血洒春山尽作花。花残人影未还家。声声只是为天涯。有恨朱楼当凤阙，无穷青冢在龙沙。催归不得恨琵琶。
梦江南  六首 其一,明末清初,屈大均,悲落叶，叶叶落当春。岁岁叶飞还有叶，年年人去更无人。红带泪痕新。
梦江南  六首 其二,明末清初,屈大均,悲落叶，叶落绝归期。纵使归来花满树，新枝不是旧时枝。且逐水流迟。
梦江南  六首 其六,明末清初,屈大均,红茉莉，穿作一花梳。金缕抽残蝴蝶茧，钗头立尽凤凰雏。肯忆故人姝。
紫萸香慢　送雁,明末清初,屈大均,恨沙蓬、偏随人转，更怜雾柳难青。问征鸿南向，几时暖，返龙庭。正有无边烟雪，与鲜飙千里，送度长城。向并门少待，白首牧羝人，正海上，手携李卿。秋声。宿定还惊。愁里月、不分明。又哀笳四起，衣砧断续，终夜伤情。跨羊小儿争射，恁能到、白蘋汀。尽长天、遍排人字，逆风飞去，毛羽随处飘零，书寄未成。
虞美人,明末清初,屈大均,无风亦向朱栏舞，情为君王苦。乌江不渡为红颜。忍使香魂无主独东还。春含古血看犹暖。巧作红深浅。花前休唱楚人歌，恐惹英雄又唤奈虞何。
潇湘神　零陵作　三首 其三,明末清初,屈大均,潇水深，湘水深。双双流水逐臣心。潇水不如湘水好，将愁送去洞庭阴。
潇湘神　零陵作　三首 其一,明末清初,屈大均,潇水流，湘水流，三闾愁接二妃愁。潇碧湘蓝虽两色，鸳鸯总作一天秋。
潇湘神　零陵作　三首 其二,明末清初,屈大均,潇水长，湘水长。三湘最苦是潇湘。无限泪痕斑竹上，幽兰更作二妃香。
至南旺,明末清初,施闰章,客倦南来路，河分向北流。明朝望乡泪，流不到江头。
泊樵舍,明末清初,施闰章,涨减水逾急，秋阴未夕昏。乱山成野戍，黄叶自江村。带雨疏星见，回风绝岸喧。经过多战舰，茅屋几家存。
燕子矶,明末清初,施闰章,绝壁寒云外，孤亭落照间。六朝流水急，终古白鸥闲。树暗江城雨，天青吴楚山。矶头谁把钓？向夕未知还。
浮萍兔丝篇,明末清初,施闰章,浮萍寄洪波，飘飘东复西。兔丝附乔柯，袅袅复离披。兔丝断有日，浮萍合有时。浮萍语兔丝，离合安可知？健儿东南征，马上倾城姿。轻罗作障面，顾盼生光仪。故夫从旁窥，拭目惊且疑。长跪问健儿，毋乃贱子妻？贱子分已断，买妇商山陲。但愿一相见，永诀从此辞。相见肝肠绝，健儿心乍悲。自言亦有妇，商山生别离。我戍十馀载，不知从阿谁？尔妇既我乡，便可会路歧。宁知商山妇，复向健儿啼：本执君箕帚，弃我忽如遗。黄雀从乌飞，比翼长参差。雄飞占新巢，雌伏思旧枝。两雄相顾诧，各自还其雌。雌雄一时合，双泪沾裳衣。
众香庵赠自休长老,明末清初,钱谦益,略彴缘溪一径分，千山香雪照斜醺。道人不作寻花梦，只道漫山是白云。
告别戏题十四绝句,明末清初,钱谦益,江南才子杜秋诗，垂老心情故国思。金缕歌残休怅恨，铜人泪下己多时。
迎神曲 十二首选四,明末清初,钱谦益,被发骑龙事渺然，栾公立社自年年。臂鹰老手还余我，伏腊鸡豚掠社钱。三年蜀血肯销沉？我所思兮在桂林。却望苍梧量泪雨，湘江何似五湖深。日蚀麒麟格斗余，山河两戒眇愁予。兰沧渡后无消息，且坐前潮伴子胥。真王异姓指河山，箫鼓丛祠报赛间。咫尺灵飞催后命，红云仍押祝融班。
金陵后观棋,明末清初,钱谦益,寂寞枯秤响泬寥，案淮秋老咽寒潮。白头灯影凉宵里，一局残横见六朝。
雨不止题壁,明末清初,钱谦益,凭仗鞋尖与杖头，浮生腐骨总悠悠。天公尽放狂风雨，不到天都死不休！
《西湖杂感》二十首 其一,明末清初,钱谦益,板荡凄凉忍再闻？烟峦如赭水如焚。白沙堤下唐时草，鄂国坟边宋代云。树上黄鹂今作友，枝头杜宇昔为君。昆明劫后钟声在，依恋湖山报夕曛。
吴门春仲送李生还长干,明末清初,钱谦益,阑风伏雨暗江城，扶病将愁起送行。烟月扬州如梦寐，江山建业又清明。夜乌啼断门前柳，春鸟衔残花外樱。尊酒前期君莫忘，药囊吾欲傍余生。
和盛集陶落叶,明末清初,钱谦益,秋老钟山万木稀，凋伤总属劫尘飞。不知玉露凉风急，只道金陵王气非。倚月素娥徒有树，履霜青女正无衣。华林惨淡如沙漠，万里寒空一雁归。
金陵秋兴八首次草堂韵 其一,明末清初,钱谦益,龙虎新军旧羽林，八公草木气森森。楼船荡日三江涌，石马嘶风九域阴。扫穴金陵还地肺，埋胡紫塞慰天心。长干女唱平辽曲，万户秋声息捣砧。
金陵秋兴八首次草堂韵 其二,明末清初,钱谦益,杂虏横戈倒载斜，依然南斗是中华。金陵旧识秦淮气，云汉新通博望槎。黑水游魂啼草地，白山战鬼哭胡笳。十年老眼重磨洗，坐看江豚蹴浪花。
古诗赠新城王贻上,明末清初,钱谦益,风轮持大地，击飏为风谣。吹万肇邃古，赓歌畅唐姚。朱弦汜汉魏，丽藻沿六朝。有唐盛词赋，贞符夤元包。百灵听驱使，万象穷锼雕。千镫咸一光，异曲皆同调。彼哉諓諓者，穿穴纷科条。初唐别中晚，画地成狴牢。妙悟掠影响，指注窥釐毫。瓮天醯鸡覆，井月痴猿号。化为劣诗魔，飞精入府焦。穷老蔽蔀屋，不得瞻泬寥。正始日以远，词苑杂莠苗。献吉才雄鷔，学杜餔醨糟。仲默俊逸人，放言訾谢陶。考辞竞嘈囋，怀响归浮漂。江河久壅决，厬潏亦腾嚣。幺弦取偏张，苦调搜啁噍。鸟空而鼠即，厥咎为诗訞。丧乱亦云膴，诗病不可瘳。譬彼膏肓疾，传染非一朝。呜呼杜与韩，万古垂斗杓。《北征》《南山》诗，泰华争岧峣。流传到于今，不得免慠嘲。况乃唐后人，嗤点谁能跳。穷子抵尺璧，冻人裂复陶。熠耀点须弥，可为渠略标。昌黎笑群儿，少陵诃汝曹。嗟我老无力，掩耳任叫呶。王君起东海，七叶光汉貂。骐骥奋蹴踏，万马喑不骄。识字函雅故，审乐辨《箫韶》。落纸为歌诗，绛云卷青霄。自顾骨骼马，创残卧东郊。敢云老识路，昏忘惭招邀。河源出星海，东流日滔滔。谁蹠巨灵掌，一手湮崩涛。古学丧根干，流俗沸螗蜩。伪体不别裁，何以亲风骚。珠林既深深，玉河复迢迢。方当剪榛楛，未可荣兰苕。瓦釜正雷鸣，君其信所操。勿以独角麟，媲彼万牛毛。伊余久归佛，翻经守僧寮。枨触为此诗，狂言放调刁。无乃禅病发，放笔自逸骚。起挑长明镫，忏除坐寒宵。
棹歌十首为豫章刘远公题扁舟江上图,明末清初,钱谦益,扁舟惯听浪淘声，昨天危沙今日平。唯有江豚吹白浪，夜来还抱石头城。
上巳将过金陵,明末清初,龚鼎孳,倚槛春愁玉树飘，空江铁锁野烟销。兴怀何限兰亭感，流水青山送六朝。
闺怨,明末清初,董以宁,流苏空系合欢床，夫婿长征妾断肠。留得当时临别泪，经年不忍浣衣裳。
虞山别受之短歌（有序）,明末清初,李清,幽期不为春风殢，十里桃花千里泪。无计饥寒欲卖天，有时肮脏能翻地。交知半穷亦半老，呼鹰走马恨不蚤。是处离魂殉绿波，十年姓氏萎青草。越人病吟楚人泣，长歌歌罢谋长别。才子心花笔下生，旅人愁蕊灯头结。悲风噫云云化鬼，秬帘欲啮词人纸。青眼高歌能送予，眼中临川与吾子。
别唐君俞,明末清初,李清,别是人间催老物，穷为我辈绝交方。相思最苦长安月，不照离人夜半床。
题画寄邹公履,明末清初,李清,一带云山如梦里，片帆别处不分明。伤心只说寒塘柳，泣雨啼烟送我行。
夜别陆长倩得青字,明末清初,唐汝询,怅别高楼酒易醒，坐闻落叶满沙汀。春来倘忆同游地，无限垂杨梦里青。
折杨柳,明末清初,唐汝询,昔攀垂柳唱《阳关》，柳复垂丝君未还。惟有杨花易飘荡，随风吹得到阴山。
送梅主簿子马之长沙得深字,明末清初,胡潜,忆子脂车久，淹留乃至今。离情吴市酒，秋色楚臣心。傲逐世途减，贫怜宦后深。襄阳问耆旧，挥手岘山岑。
富村翁,明末清初,李开先,家世本山丘，事业惟田畴。经年一到县，半生不到州。赴斋乘牝马，宰社椎肥牛。爟干一雨足，谈笑复歌讴。多收十斛麦，心轻万户侯。黍谷归仓廪，高声便唱筹。历书不会看，何以辨春秋。花开是春种，花落是秋收。晦前月如盘，朔后月如钩。胸中无别虑，身外复何求。吾惟曾作吏，浸淫有智谋。若是终田舍，此老共为俦。
归休家居病起蒙诸友邀入词社,明末清初,李开先,诸友俱能作，如吾何所知。强推为会长，深愧不相宜。《玉树》多悲调，《竹枝》亦俗词。口占南北曲，即席付歌儿。
范张二姬弹筝,明末清初,李开先,豢养小双鬟，粆筝特入玄。雁排金粟柱，鹤唳紫丝弦。误免周郎顾，音由秦女传。席前看指拨，纤手更堪怜。
春夜,明末清初,李开先,宝鸭香初泛，铜龙点渐加。睡轻闻雨竹，情重惜风花。无语梁间燕，未啼城上鸦。春宵太寂寞，欹枕待朝霞。
春日雪宴,明末清初,李开先,雪宴聚名姬，旋教春雪词。歌喉杂鸟弄，舞态荡蛛丝。乐歇呵纤指，轩明映玉肌。烟花聊寄兴，良友莫相疑。
秋千,明末清初,李开先,索垂画板横，女伴斗轻盈。双双秦弄玉，个个许飞琼。俯视花梢下，高腾树杪平。出游偶见此，始记是清明。
早春即事,明末清初,李开先,柳半青黄叶欲舒，雪残又是雨晴初。带耕且读陶潜传，种树频翻郭橐书。每抚雄心还自笑，羞将鹤发对人梳。真如生计惟春日，罢吏为农十载余。
元夕邀客赏灯兼听筝笛二乐,明末清初,李开先,上元又是新年节，狂客高歌醉不休。橘酒生春连百爵，莲灯照夜足千篝。风前铁笛惊三弄，月底银筝试一搊。听彻《落梅》兼《出塞》，居人自是不关愁。
除夕有感,明末清初,李开先,少年不觉岁时迁，老景偏于除夜怜。前此宵分为次日，今番坐久是新年。雪中偏觉梅花艳，灯下频将竹叶传。不荷湔除多罪谴，当朝侍从久归田。
戊辰元日,明末清初,李开先,六十余龄两戊辰，今辰犹是未衰人。青藜杖弃长行健，绿柳条新远望真。早起书云聊卜岁，不须曝日已知春。林居朝阙同乡老，尚忆当年拜紫宸。
村游晚归感怀,明末清初,李开先,青山衔半日，别去莫淹留。烟敛孤村晚，芦残两岸秋。僧归山后寺，人倚夕阳楼。篱菊寒犹艳，邻牛夜不收。傒奴为候吏，驽骑胜鸣驺。世态如云变，年光逐水流。塞翁非失马，庄叟叹牺牛。横笛吹新恨，寒砧捣旧愁。食场驹皎皎，在野鹿呦呦。谤以虚名起，官因愚直休。心长驰北阙，衰不梦东周。日损潘郎貌，霜凋季子裘。诗惭何水部，狂学白江州。鸿宝终须献，明珠且莫投。山精何处采，石髓杳难求。无论朝中客，闲人亦白头。
古意,明末清初,李开先,人生亦自有羁栖，不但城头乌夜啼。三匝飞鸣无定所，一枝何有上林期。
秋深村况三首 其一,明末清初,李开先,农休事简人多醉，风静秋深虫独喧。城市自然闲客少，过时不见款柴门。
秋深村况三首 其二,明末清初,李开先,近交谁复是良朋，一半山人一半僧。落叶满阶风自扫，危楼乘兴月同登。
秋深村况三首 其三,明末清初,李开先,天气秋高正泬寥，海风虽急不终朝。几畦丛菊如云烂，两岸芦花似雪飘。
赠致政司谏刘后峰二首 其一,明末清初,李开先,人散灯残睡正浓，惊回晓梦思重重。揽衣欹枕从容听，野店鸡声野寺钟。
赠致政司谏刘后峰二首 其二,明末清初,李开先,客欲游山数日回，囊琴络酒紧追陪。道傍偶尔逢樵父，试问黄花开未开。
雪霁夜寒,明末清初,李开先,气结云凝雪不晴，雪晴觱栗朔风鸣。纵教受尽三冬冷，赢得虚窗一夜明。
塞上曲一百首（录一十四首） 其一,明末清初,李开先,昼读兵书夜枕戈，少年猛士出三河。乘时欲取封侯印，可奈天骄力请和。
塞上曲一百首（录一十四首） 其二,明末清初,李开先,已过瓜期不放班，天寒路远泪潸潸。交河北望天连海，朔野南来雪满山。
塞上曲一百首（录一十四首） 其三,明末清初,李开先,风急营中忽夜惊，误将军出获胡兵。黄龙戍卒归无日，白马将军幸有名。
塞上曲一百首（录一十四首） 其四,明末清初,李开先,能令明主坐销忧，百战功高独不侯。冬冷春和俱入寇，三军岂但只防秋。
塞上曲一百首（录一十四首） 其五,明末清初,李开先,堂上张灯酒正豪，帐前骏马缩寒毛。忽闻羽檄传来急，上马酕醄弄宝刀。
塞上曲一百首（录一十四首） 其六,明末清初,李开先,无虏到来传炮火，有人行处断炊烟。虚惊自是寻常事，墩堡堪怜不似前。
塞上曲一百首（录一十四首） 其七,明末清初,李开先,探踪偶尔近龙堆，黑雾黄云冻不开。林外惊闻鸣镝过，始知胡骑射雕回。
塞上曲一百首（录一十四首） 其八,明末清初,李开先,不经大挫不知惧，怪得胡儿犯顺多。复套既然蒙重戮，捣巢罪复合如何。
塞上曲一百首（录一十四首） 其九,明末清初,李开先,黄河万里障边隅，黠虏年来谋计殊。不用轻帆与短棹，浑脱飞渡只须臾。
塞上曲一百首（录一十四首） 其十,明末清初,李开先,久废屯田已可忧，盐银年例总虚浮。兵疲难守黄河口，况敢长驱青海头。
塞上曲一百首（录一十四首） 其十一,明末清初,李开先,虎旅纷纷列虎牙，龙庭漠漠走龙沙。未交八月先飞雪，已尽三春不见花。
塞上曲一百首（录一十四首） 其十二,明末清初,李开先,辕门士卒众还雄，更羡车攻马又同。自是经营能竭力，新来节制免从中。
塞上曲一百首（录一十四首） 其十三,明末清初,李开先,城坏鸠工早筑城，练兵不必请添兵。细磨深刻燕然石，首列平胡大将名。
塞上曲一百首（录一十四首） 其十四,明末清初,李开先,破虏山前今再经，晓行尚有两三星。日高始辨朱旗色，风起犹闻战血腥。
田家乐二首 其一,明末清初,李开先,四十归田已是迟，田家乐处有谁知。莺花作主今朝事，鸡黍邀宾隔岁期。
田家乐二首 其二,明末清初,李开先,田边绿树是吾居，行坐歌讴不著书。莫笑老农滋味薄，钓来盈尺有溪鱼。
巫山一段云 其二 集美人名,明末清初,尤侗,紫玉雕歌扇，红绡织舞裙。年华小小貌真真。锦字写双文。花蕊当窗见，兰香隔座闻。莫愁春信夜来分。入梦有朝云。
卜算子 其一 夜忆,明末清初,尤侗,秋雨急如筝，弹破江南梦。野外西风叶叶吹，撼起栖鸦动。夜永惜灯残，衾薄知寒重。飞尽征鸿莫寄书，曲冷文君弄。
卜算子 其二 闺思,明末清初,尤侗,整日数归期，数了回头数。不信朝朝暮暮思，历本看掀破。特地倚门妆，依旧空床卧。多分宵来梦不应，今夜拼重做。
卜算子 其三 忆别,明末清初,尤侗,忆别燕双双，新燕添三五。教妾空房羞独眠，打碎巢边土。莫更摘花来，且自衔书去。唤得萧郎早早归，与汝重修补。
减字木兰花 其一 送春,明末清初,尤侗,重门深掩，不道背人归去远。倦燕娇莺，啼出阳关第四声。含愁想问，飘泊天涯何处定。梦断罗帷，今夜明朝睡起迟。
减字木兰花 其二 春去,明末清初,尤侗,春乎欲去，何以赠之双泪雨。回首东风，一缕飘魂赶落红。绿兮满树，花影半窗秋色暮。人倚栏杆，愁听空梁燕语寒。
减字木兰花 其三 新竹,明末清初,尤侗,此君一个，与我周旋林下坐。新出三竿，官样青袍玉笋班。萧萧风动，惊破西堂春草梦。旧箨还裁，好放些儿月影来。
丑奴儿令 偶感,明末清初,尤侗,春来秋去何时了，昨日阴山。今日阳关。白发黄鸡弹指间。只求梦里流年好，今夜邯郸。明夜巫山。睡过三生亦喜欢。
柳含烟 杨柳,明末清初,尤侗,青青柳，正藏鸦。借问风吹多少，霓裳一舞自堪夸。旧杨家。可恨销魂桥畔路。送去征人无数。却教闺梦变飞花。向天涯。
谒金门 其一 愁,明末清初,尤侗,奈何许。欲说近来愁绪。愁到依然无一语。罗衫几点雨。旧事子规催去。新恨鹧鸪留住。梦逐东风无歇处。飘零随柳絮。
谒金门 其二 寒夜,明末清初,尤侗,人寂寂。一派暮愁天色。风剪轻寒落渐侧。纸窗吹半黑。正对孤灯萧瑟。又听孤鸿嘹呖。庭外黄花清露滴。泪痕依样湿。
谒金门 其三 代和韦庄,明末清初,尤侗,休相忆。红叶不传消息。燕锁雕梁路未识。旧巢难再觅。风捲杨花无力。浪打萍花无迹。永巷夜台同寂寂。土花凝血碧。
谒金门 其四 题龚静照鹃红稿,明末清初,尤侗,鹃红稿。静照恰同清照。最是销魂新句好。回身将梦抱。叵耐氤氲颠倒。彩凤教随乌鸟。晓镜画眉添懊恼。红颜祈速老。
忆秦娥 感春,明末清初,尤侗,春来矣。春风细剪春林绮。春林绮。梦随春住，情随春使。春妆含笑春衫泪。春光活泼春心死。春心死。一番春恨，一番春喜。
更漏子 其一 独夜,明末清初,尤侗,五更风，三点雨。并作零钟断鼓。残叶影，落花魂。凄凄来叩门。天涯雁，飞声乱。叫出伤心一片。倚半枕，拥孤衾。相思睡不成。
宫词（十八首） 其一,明末清初,张凤翔,昔入宫中发未齐，尚衣今许入深闺。十年一得君王顾，重为班头捧紫泥。
宫词（十八首） 其二,明末清初,张凤翔,茂陵仙去已多年，牢闭深宫敢斗妍。昨日有人曾赐死，阿娇恰好近君前。
宫词（十八首） 其三,明末清初,张凤翔,上皇弓剑杳何追，日倚宫阑自拄颐。宝册有儿开大府，生离争似在宫时。
宫词（十八首） 其四,明末清初,张凤翔,青铜偷把扫蛾眉，暂饰休教主后知。记得比年王乳媪，香魂重遣主人疑。
宫词（十八首） 其五,明末清初,张凤翔,自谢南荒十二年，焚香得侍玉皇前。绛罗误露春初笋，能遣君王重爱怜。
宫词（十八首） 其六,明末清初,张凤翔,阿奴元是岭南人，万里那猜近紫宸。不是少年粗识字，殿前争得掌丝纶。
宫词（十八首） 其七,明末清初,张凤翔,御沟烟水自潺潺，片片桃花落正间。自恨不如花片落，能随流水到人间。
宫词（十八首） 其八,明末清初,张凤翔,夜半钟声起景阳，六宫粉黛试新妆。就中最是施娘子，典奏时能近玉皇。
宫词（十八首） 其九,明末清初,张凤翔,蚤谙图史欠吹嘘，长侍宫闱备扫除。一日诏宣充典奏，秩名应赐女尚书。
宫词（十八首） 其十,明末清初,张凤翔,玉搔头绾绿鸦横，雾縠冰绡底样轻。帘闭水晶无点暑，百花亭外度流莺。
宫词（十八首） 其十一,明末清初,张凤翔,天子侵晨御正衙，内家箫管隔烟霞。万几日日归中秘，中有夫人为掌麻。
宫词（十八首） 其十二,明末清初,张凤翔,锦屏斜立百花春，玉貌三千侍主人。最是慧娘谙曲调，绣茵低舞细腰频。
宫词（十八首） 其十三,明末清初,张凤翔,入内深蒙主后恩，赐名小姐宠便蕃。后来更得夫人号，长乐宫中许坐轩。
宫词（十八首） 其十四,明末清初,张凤翔,远山凝黛口凝脂，妆就慵来坐矮簃。出候君王临早御，归来便殿与围棋。
宫词（十八首） 其十五,明末清初,张凤翔,曾同母后入宫敔，岭海今辞廿六春。启顶新蒙君手赐，六宫争贺内夫人。
宫词（十八首） 其十六,明末清初,张凤翔,禁柳春深草色新，杨花飞趁扑虫人。君王殿上宣名字，旋绾颓鸦抹绛唇。
宫词（十八首） 其十七,明末清初,张凤翔,井梧写句付宫沟，墨汁啼痕字面稠。虎豹九重严夜禁，争能禁得水东流。
宫词（十八首） 其十八,明末清初,张凤翔,日夕焚香拜斗南，愿君多寿且多男。戒言阿母传兄弟，只道官家法度严。
过黄玄之山居,明末清初,唐泰,半生流落意，相见但依依。卧病看春尽，愁心对客稀。砌花飘涧户，畦药映园扉。莫怪频来此，沧洲兴不违。
次陈山人隐处,明末清初,唐泰,献春始休沐，轻策寻幽风。烟筱不知路，柴扉隐其中。杂花覆小涧，下映流泉红。冥心听喧鸟，解带投芳丛。谁识此嘉遁，心期黄绮同。南轩有余兴，月出鸣丝桐。
更漏子 其二 有怀,明末清初,尤侗,春风香，秋月弄。断送十年残梦。如意曲，定情诗。相思不自持。巫山高，湘水远。惆怅彩鸾缘浅。霍小玉，董双成。他生定遇卿。
清平乐 其一 梅蕊,明末清初,尤侗,烟姿玉骨。淡淡东风色。勾引春光一半出。犹带几分羞涩。陇头倚雪眠霜。寒肌密抱疏香。待得罗浮梦破，美人打点新妆。
清平乐 其二 芦花,明末清初,尤侗,秋风泽畔。小草霜华染。比似杨花吹不断。却被雁衔天半。月明野渡苍茫。伴他枫叶吴江。堪笑白头老子，夜寒尚倚红妆。
清平乐 其三 春闺,明末清初,尤侗,懒妆草草。怕说春光好。几日伤春吟未了。一幅乌丝残稿。昼长午梦初醒。碧桃花下微行。闲唤侍儿消遣，小楼偷放风筝。
阮郎归 旅思,明末清初,尤侗,他乡无处不凄其。晚春人易悲。杨花飘泊水蛄啼。高楼忆别离。宿酒醒，篆烟微。愁来眉渐低。满帘风雨断肠时。一声玉笛吹。
喜迁莺令 贺李丹壑秋捷时年十六岁,明末清初,尤侗,唐学士，李青莲。公子更翩翩。荷衣总角赋高轩。名字报红笺。曲江宴，樱桃畔。争看紫骝白面。嫦娥应遣小婵娟。花插帽檐边。
海棠春 其一 晚妆和阮亭韵,明末清初,尤侗,更衣斗帐流苏响。拂舞镜、垂垂丝网。一片美人云，弄影秋波漾。小鬟帮衬新兴样。梳掠罢、口脂相赏。飞鬓恼春风，莫放罘罳敞。
海棠春 其二 午睡和韵,明末清初,尤侗,氤氲绣幕香生足。欹山枕、弓腰低曲。一搦藕肢柔，刚贴芙蓉褥。梦中辅体靡红肉。蓦惊起、坠钗寒玉。笑看抱谁眠，却是夫人竹。
海棠春 其三 晚浴和韵,明末清初,尤侗,画帘双燕争花影。睡未足、海棠惊醒。玉骨六铢轻，心怯温泉冷。起来弄色芙蓉镜。分外好、髻松鬟整。无力倚薰笼，呼点龙团饼。
海棠春 其四 夜坐和韵,明末清初,尤侗,井梧叶落声如雨。又风送、小楼砧杵。淡月隐屏山，花底闻私语。空床好梦抛人去。厮守尽、更更更鼓。不见谢郎归，烛影摇松尘。
海棠春 其五 为吴茵次韵寿马少君,明末清初,尤侗,沙星畔扶风马。看绿鬓、白眉相亚。月里嫁吴刚，桂殿鸳鸯瓦。娇儿玉雪妆台下。自句读、焉哉乎也。生日在豳风，君子歌需雅。
摊破浣溪沙 其一 春闺,明末清初,尤侗,愁倚东风唱踏莎。画屏十二自腾那，殃及斑鸠天外去，唤哥哥。无限翠颦低远岫，几番红泪上横波。却与落花千万点，一般多。
拂霓裳,明末清初,徐石麒,望中原，故宫锦树障烽烟。惊坐起，凉宵梦断蒋陵前。金人倾宝露，玉女绣苔钱。问当筵，有谁能、醉鼓渐离弦。西台哭罢，三户里、识遗贤。欹皂帽，吹箫乞食总堪怜。英雄身未死，屠钓技常连。又何颜，许青门、瓜种故侯田。
阮郎归 秋雨,明末清初,杨士聪,风吹黄叶客心惊，暗云秋雨生。青山飞霭入楼轻，摽摇连暮声。沾垄润，洒溪清，疏烟藏橘橙。江天千里一樽倾，萧萧白发更。
眼儿媚 赠卞校书,明末清初,万寿祺,花弄香纹春满楼，桃叶引江流。个人何事，斜阳独倚、曲曲肠柔。垂帘淡淡扑杨球，私心好处投。侍儿敛态，闭门作意，不上金钩。
浣溪沙,明末清初,钱继章,春尽园林褪闹红，阴阴静绿意从容。须眉俱碧住山翁。花卷半阶通履舄，柳开一面出帘栊。管人闲事是东风。
浣溪沙,明末清初,钱继章,睡损眉黄澹未添，凤屏残麝透花尖。下阶幽梦背人占。柳外疏莺声睨睆，竹边归燕语呢喃。斜风细雨隔重帘。
浪淘沙,明末清初,钱继章,云意压山尖，故故相黏，绕篱败叶夜重添。不见黄花开一点，孤负陶潜。闷坐了无欢，旧恨新拈，西风一霎卷茅檐。欲买秋光无计可，笑拾榆钱。
谒金门,明末清初,钱继章,斜阳促，弥望暮烟修竹。弱柳堤边芳草屋，一汀云影簇。趁取晚凉新浴，碧槛薄垂冰谷。小院落花香断续，月明风簌簌。
南歌子 秋思,明末清初,方大猷,蓬鬓惊堆雪，衰容艳拒霜。莫持琼管弄清商，吹得万千林叶、一时黄。谁道春如剪，裁成百样芳。那知秋色是干将，天外群峰处处、割愁肠。
满庭芳 送友人还会稽,明末清初,黄周星,新绿方浓，残红尽落，多情正自凝眸。不堪南浦，又复送归舟。便倩江郎作赋，也难写、别恨离愁。消魂久，斜阳芳草，天际水悠悠。问君何处去，若耶溪畔，宛委山头。有千岩竞秀，万壑争流。愧我江湖迹遍，到如今、仍坐书囚。迟君至，开襟散发，咏月醉南楼。
应天长 春日田家乐,明末清初,周世臣,溪南溪北桥横木，赖得行人影孤独。柳数围，传新绿，刚覆三间茆屋。床头栖野鹜，闲个篱边眠犊。黄土矮墙坚筑，安顿初添竹。
蝶恋花 舟中有怀,明末清初,周世臣,今夜相思有几许，又怕他宵，无计安排去。野岸萧萧芦自语，各天默默人无据。好事岂教长久聚，强把鸳俦，一霎分何处。睡眼朦胧多恶绪，披衣坐觑东方曙。
生查子 北平驿秋夜,明末清初,金俊明,逼暝转深林，瑟瑟松涛沸。日落旅魂惊，嘶马停还未。灯萦独夜情，剑吼清秋气。凉月照无眠，应见征人泪。
忆秦娥,明末清初,方以智,花如雪，东风夜扫苏堤月。苏堤月，香销南国，几回圆缺。钱塘江上潮声歇，江边杨柳谁攀折。谁攀折，西陵渡口，古今离别。
忆少年 怨别,明末清初,朱一是,沉沉永夜，阑干芍药，娇容沾雨。分明五更梦，也泪流如许。云水漫漫江北路，盼不到、客帆停处。鸳鸯渡边树，记郎从此去。
二郎神 登燕子矶秋眺,明末清初,朱一是,岷峨万里，见渺渺、水流东去。指远近关山，参差宫阙，起灭长空烟雾。南望沧溟天边影，辨不出、微茫尽处。叹三楚英雄，六朝王霸，消沉无数。从古。长江天堑，飞艎难渡。自玉树歌残，金莲舞罢，倏忽飞乌走免。燕子堂前，凤凰台畔，冷落丹枫白露。但坐看、狎鸥随浪，渔父扁舟朝暮。
踏莎行 园居,明末清初,钱棻,万乘徒空，一丘壑足，小园但种千竿竹。苍阴深处掩高斋，黄鹂啼过山头屋。壁挂嵇琴，村疑阮曲，白云邀我同歌宿。幽花绕砌不知名，柴门秋水添新绿。
浪淘沙,明末清初,王泰际,高阁掩春残，香冷衾单，满城桃李尽朱颜。自分与花同福命，长是心关。道远寄书难，盼煞平安，多因身在翠微间。归看双鸾妆镜里，一样春山。
踏莎行 施公村居九日,明末清初,沈龙,水满江天，沿堤钓艇，空村客远风烟冷。丹枫消翠草堂开，天晴衬出重阳景。竹扫茶烟，鹤窥香鼎，芙蓉照面潮红醒。一痕淡月上峨眉，松台人散乌纱影。
朝中措 平山堂和欧公韵,明末清初,归庄,山连霄汉草连空，楼阁碧虚中。第五泉边试酌，飒然两腋生风。千秋胜概，残阳绿树，暮霭疏钟。非复当年栏槛，风流犹想仙翁。
清平乐,明末清初,沈谦,罗带香罗曾寄。小凤盘云腻。要识春来腰更细。剩得许多垂地。玉钩移孔难寻。有时撚着沉吟。踪迹可知无定，两头都结同心。
浣溪沙 忆旧,明末清初,沈谦,绣领垂髫不解愁。小眉如画眼波秋。翠裙风定袅香毬。窗下悔棋曾握臂，帐前临镜强梳头。粉云今日障红楼。
苏幕遮 立春,明末清初,沈谦,树莺藏，兰雪拥。浪说春回，又被东君哄。面药口脂呵复冻。一样愁颦，便觉朝来重。负深盟，思好梦。懒簇酥山，花影帘钩控。此夜歌楼谁与共。火照堆鸦，胜里金人动。
苏幕遮 闺病,明末清初,沈谦,燕声娇，花影碎。日过窗西，犹自厌厌睡。一线情丝常似醉。九十春光，半拥鸳鸯被。靥销红，眉敛翠。便到沉身，总是多情泪。说与东风都不会。镜子裙儿，晓得人憔悴。
鹊桥仙 早梅,明末清初,沈谦,粉痕微坼，檀痕尚浅，迤逦因香寻着。一枝偷采雪中春，敢燕莺、全然未觉。银瓶水暖，翠鬟手腻，又把软帘垂却。溪桥烟冷月初斜，怎消受、五更寒角。
月笼沙　九日题南楼壁间,明末清初,沈谦,帘外潺潺暮雨，江边隐隐寒潮。乱鸿缥缈寄书遥。满地黄花人病酒，蜂蝶空劳。自惜明珠离掌，谁怜小带垂腰。画楼西畔是虹桥。只恐粉云遮不断，怕杀登高。
月笼沙 恨别,明末清初,沈谦,悄嘱栏西执手，轻呼帐底沾胸。杨花漠漠水溶溶。隔水隔花看不见，恨杀银骢。旅店催将鞍卸，孤衾尚觉香浓。晓莺啼过玉楼空。料得那人眠未稳，斜靠薰笼。
东风无力 南楼春望,明末清初,沈谦,翠密红疏，节候乍过寒食。燕冲帘，莺睨树，东风无力。正斜阳楼上独凭阑，万里春愁直。情思恹恹，纵写遍新诗，难寄归鸿双翼。玉簪恩，金钿约，竟无消息。但蒙天卷地是杨花，不辨江南北。
满江红　　咏柳,明末清初,沈谦,几个莺梭，早织就、千丝万缕。最苦是、苏堤欲晓，灞桥将暮。媚眼未醒开又合，纤腰半倒扶难住。重沉沉、搭在玉栏杆，和烟雨。还记得、长亭路。曾折送，行人去。恁牵缠似我，别时情绪。帘暗梦回应有泪，楼高目断浑无语。隔青山、不见紫骝归，蒙天絮。
喜迁莺•寄俞生士彪,明末清初,沈谦,水鸠鸣屋。见春阴不散，渐飞霢霂。小燕初来，闲花又落，故把馀香频蹴。烟迷半林深翠，风剪一池轻縠。忆旧岁，正此时相见，掌杯盈绿。幽独。衰更甚，云拥乱山，咫尺欢难续。王粲情多，江淹才尽，晚节真成碌碌。途穷笑吾增恸，雅奏须君终曲。春难待，怕南城握手，樱桃将熟。
一萼红•春日东园,明末清初,沈谦,漫窥帘。爱桃花万树，新雨拆红缄。近水无言，随风有恨，欹斜直恁娇憨。栖不稳、画梁双燕，为营巢、终日语呢喃。似喜仍忧，乍暄还冷，情绪恹恹。尽道西郊堪赏，便倡条冶叶，谁再沾粘。泪岂因花，病非中酒，羞称宋玉江淹。受尽孤眠况味，眠又起，真欲似春蚕。忽见隔楼山影，想杀眉尖。
踏莎行,明末清初,李标,砚点飞花，檐沾弱絮，炉烟小误湘帘暮。春风不解动人情，人情怕送春归去。细草粘天、斜阳挂树，天涯离别人何处。休休莫更倚危栏，远山正是愁人路。
金明池 金陵怀古,明末清初,魏允楠,燕子矶边，凤凰山上，又是狂风骤雨。金砌玉阶何处问，尽燕麦兔葵满路。问秦淮、桂楫兰桡，却只是、衰草垂垂将暮。叹绛阙蛛萦，纱窗尘渍，一片晚鸦来去。想王谢风流何处？便紫燕黄莺，一时无主。看当日、词臣狎客，空剩得、白杨黄土。最伤心、景物三春，教苑里蛙声、公私相诉。但渡口寒烟，亭中皓月，兀自依依芳树。
满江红,明末清初,胡介,走马归来，西陵下、斜阳满树。回首处、酒垆犹在，河山非故。久客不知家远近，重来却怪人惊顾。听啼鹃、也道不如归，归何处。草玄阁，兰台署；扬州梦，秦淮渡。走人间未遍，苍凉日暮。惆怅辽东丁令鹤，当年华表谁为主。但相逢、莫负故人心，三生路。
浪淘沙,明末清初,俞汝言,芳草遍天涯，几引流霞，小楼宛转暮云遮。记得当时歌舞地，眷柳怜花。归路一鞭斜，断送年华，红阑几曲碧窗纱。酒醒更残灯又灺，梦落谁家。
浣溪沙,明末清初,李炜,修竹天寒倚翠娥，鸳鸯霜重雁声过。更长无寐倚云和。桃叶渡头频问信，石尤江上怨风波。人生憔悴是情多。
南乡子 感怀,明末清初,李炜,谈笑解吴钩，客满西园花满洲。记得河桥分手路，悠悠，哀笛山阳几度秋。洒落向神州，极浦遥天不尽愁。花月春江浑是梦，休休，老作人间马少游。
水龙吟 落花,明末清初,王翃,春阳恰照空园，晓莺啼倦残红冷。芳魂无据，冰帘斜扑，乱抛芳径。力弱丝游，心疏蝶过，召还烟景。问余春未远，悠扬何事，依然就，风中影。门外晚寒犹逞。正无聊、断肠人醒。新巢燕子，衔来尚湿，小楼初暝。露重晨留，泥香夜葬，沾衣微省。更一溪、暗水吹成罨画，绣萍千顷。
浣溪沙 红桥即事,明末清初,杜浚,曲曲红桥涨碧流，荷花荷叶几经秋。谁翻水调唱凉州。更欲放船何处去，平山堂下古今愁。不如歌笑十三楼。
风中柳 春晓,明末清初,纪映钟,春尽荒城，白水溶溶一片。小桥横、绿杨如线。幽禽罢浴，相唤平沙软。昼偏长、凭阑人倦。朱轮宝骑，尽与年光流转。问王孙、归期何晚。连山芳草，遮断天涯面。悄冥冥、珠帘频卷。
虞美人,明末清初,韩纯玉,一帘花影春风夜，月到蔷薇架。绮疏一半晚犹开，只为画梁双燕、未归来。挑灯约莫黄昏过，犹自薰香坐。星河耿耿傍阑干。留取小窗相对、晚妆残。
浣溪沙,明末清初,韩纯玉,手卷虾须上玉钩，疏疏急雨下梧楸。韶光生怕付东流。红叶窗中无俗事，白云乡里有温柔。好留双鬓莫教秋。
菩萨蛮 夏日访潘子见归舟作,明末清初,韩纯玉,夹山一带山平远，湘溪问字归家晚。荷气晚来多，斜阳雨半蓑。吾生何所寄，泛宅浮家去。苕水碧于天，孤舟独往还。
清平乐,明末清初,韩纯玉,春来消息，早过三之一。乍暖余寒无气力，二十四番风急。日长花事相宜，只愁开到荼蘼。偶向晴窗弄墨，拈诗又是无题。
小重山 和稼轩韵,明末清初,韩纯玉,万顷玻璃水接空，雨蓑烟笠下、一渔翁。荷香断续柳西东，秋光好、两岸插芙蓉。十里水晶宫，有时随浪去、笑儿童。三秋几阵鲤鱼风，斜阳外、沉醉荻花中。
江城子,明末清初,韩纯玉,眉峰烟锁未分明，过秦青，恨零星。一树樱桃、微雨梦难醒。月在当头杯在手，愁似海，总填平。春宵三五好心情，绕红亭，笑声盈。促席传觞、倚醉听搊筝。嫌煞铜壶银漏短，香灺烬，烛花横。
意难忘 雨夜,明末清初,霍达,雨颤风摇，正百花时候，夜截春梢。挑灯惊鼠梦，拭泪掩绞绡。钗钿冷、佩环遥，玉鉴远山消。更可怜、心香烬夜，幼子啼宵。当年携手游遨，似丁香思结，心展芭蕉。寻花才减绣，话雨暗添膏。思往事、付春潮，赚杀旧魂飘。誓今生、梦长睡短，暮暮朝朝。
满庭芳　满城惜别,明末清初,屈大均,金粟堆边，冰蒲水畔，紫骝迢递迎来。月中惊见，光艳似云开。桑落沾唇半醉，将长笛，弄向秦台。天明去，挥鞭岸曲，愁杀渡人催。徘徊。空叹惜，桃花易嫁，凤子难媒。和香雨氤氲，飞作尘埃。坠井银瓶永绝，谁复取、仙液盈杯。应知尔，三春绣阁，幽寂委苍苔。
浪淘沙  春草,明末清初,屈大均,嫩绿似罗裙。寸寸销魂。春心抽尽为王孙。不分东风吹渐老，色映黄昏。蝴蝶不留痕。飞过烟村。红藏几点落花魂。雨过苔边人不见，湿欲生云。
一落索,明末清初,屈大均,杜宇催春从汝。莫催人去。人留即是好春留，更一任、风和雨。怕见游丝飞絮。为伊无主。落花争似泪花红，只滴在、分襟处。
离亭燕,明末清初,屈大均,渐到鹧鸪多处。愁作一天烟雨。芳草可怜千万里，长共夕阳无主。且莫返乡关，已有断魂飞去。云际片帆难驻。江上一竿谁许。空妒白鸥来复往，恁得分他毛羽。掩泪似春山，终日濛濛洲渚。
调笑令　四首 其二,明末清初,屈大均,芳草。芳草。生向江南太蚤。连天一片春愁。不管王孙泪流。流泪。流泪。点点桃花又坠。
江城梅花引,明末清初,屈大均,黄花和我满头霜。怕重阳。又重阳。不分早梅，还与斗寒香。老去看花如雾里，被花恼，一枝枝，总断肠。断肠。断肠。苦参商。夜已长。天已凉。一叶一叶，落不尽、悲似潇湘。那得罗浮、清梦到兰房。明月笑人眠太早，飞去也，影徘徊，尚半床。
浪淘沙 新秋,明末清初,刘碧,昨夜雨绵绵。寒涩灯烟。薄衾萧索不成眠。晓起床头看历日，换了秋天。绿叶尚新鲜。犹想争妍。教他知道也凄然。眼底韶光容易改，树且堪怜。
长相思 寄于夫人,明末清初,瞿寄安,朝含颦。暮含颦。风动疏帘疑是君。相思欲断魂。试罗裙。褪罗裙。鸳瓦霜飞病又新。天涯两地人。
捣练子 夜坐,明末清初,商景兰,长相思，久离别。为谁憔悴凭谁说。卷帘贪看月明多，斜风恰打银釭灭。
渔歌子,明末清初,李玉照,秋思萦怀懒赋诗。黄昏深院月来迟。人静处，漏残时。一片幽情祗自知。
满江红,明末清初,吴朏,雨抹荷池，添艳了、闹红稠绿。更带着、牵鱼藻鉴，浮波凫玉。榴朵辞枝焚碧藓，蝉声送远翻新曲。向幽轩、一枕梦惊回，风敲竹。丝雨霁，轻凉足；残照短，纤红续。渐云遮津口，烟黏山麓。凉月照人心似水，此身拟向清虚蹴。记广寒、庭畔素衣中，曾相熟。
小重山 秋闺,明末清初,纪映淮,萧瑟幽闺更漏长，庭前丛桂发、暗飘香。月明露白渐生凉，轻风起、时拂郁金裳。远雁一行行，相看还伫立、怯空房。幽怀几许总难量，兰缸灺、花影欲窥窗。
如梦令,明末清初,王毓贞,月影被花摇碎。掩映隔帘红袂。倚醉殢春娇，狼藉满头珠翠。难记。难记。人在画屏秋水。
桂殿秋,明末清初,曙光,秦淮渡，碧波流，冷月斜明花外楼。仙人掌满金茎露，桂子香寒玉殿秋。
醉花阴,明末清初,沙宛在,翡翠楼头风几阵。断送残红尽。薄暮掩罗帏，睡鸭香寒，冷却沉檀印。梦回宝枕垂云鬓。愁压蛾弯损。窗外雨声疏，响入芭蕉，又是黄梅信。
霜天晓角 卖花用竹山摘花韵,明末清初,彭孙贻,睡起煎茶，听低声卖花。留住卖花人问，红杏下、是谁家。儿家，花肯赊，却怜花瘦些。花瘦关卿何事，且插朵、玉搔斜。
寻芳草 和稼轩韵,明末清初,彭孙贻,这里一双泪，却愁湿那厢儿被。被窝中忘却今夜里，上床时不曾睡。睡也没心情，搅恼杀雪狸窜戏。怎月儿不会人儿意，单照见阑干字。
东坡引 晓起,明末清初,彭孙贻,绮窗红日皦，余睡残灯小。水沉宿火烟犹袅，卖花声恁早。小鬟呼未应，熏炉闲抱，暖玉手、调歌鸟。鹦歌念熟休忘了，春眠不觉晓，春眠不觉晓。
玉漏迟 咏促织,明末清初,彭孙贻,向空阶絮语，不知何处，愁人偏切。金井银床，一夜碎啼明月。怪杀天涯荡子，禁得过、凉天时节。声暗咽。暮灯初起，晓钟才歇。可怜枕上关山，被片晌凄凉，惊回蝴蝶。独院孤衾，此际更和谁说。追忆金笼闲斗，佯输与、一双条脱。空怅别，雕阑桂花如雪。
帝台春 春恨用南唐元宗韵,明末清初,彭孙贻,花影脉脉，春愁黯无力。成阵乱红，不管人愁，无风飞急。冷落秋千上巳后，较愁似、去年今日。问多情，燕子刚来，天涯消息。无消息，归未得，守月直到灯黑。尽夜夜朝朝泪痕多，准不过一江潮汐。人去今春已非旧，春去那人可如昔。便侬做东风，肯花枝怜惜。
暗香 梅花用白石韵,明末清初,彭孙贻,凄凄夜色，且醉扶红袖，倚楼横笛。唤起玉龙，斜月鳞鳞晓星摘。回首故人天际，欲书寄瑶华无笔。谁共我、枕石山中，霜冷露盈席。南国，音信寂。纵千里相思，方寸堆积，悲吟当泣。不是思君定谁忆？犹记一枝送影，香梦人、罗浮空碧。奈可翠禽叫转，不归也得。
花犯 立夏咏梅子用清真梅花韵,明末清初,彭孙贻,亚枝低，累累挂绿，秀才卖风味。绀珠匀缀，忆嚼征含宫，龋齿妍丽。佳人手摘檐牙倚。吞酸私自喜。记前月、红潮初尽，香篝曾共被。心中难抛撇仁儿，春山皱蜇得，和愁憔悴。还可惜，双头打，流莺同坠。难苏醒、日长人困，刚脆滴、樱桃浓睡里。巧一阵、楝花风过，吹芳魂似水。
瑶花 咏雪,明末清初,彭孙贻,先春冰散入，暝花明没，檐牙高啄。篱梢庭卉，折几枝，都似梳翎冻鹤。玉人何处，正暖炙、鹅笙小阁。倚兽炉、纤指频温，字涩红牙新学。珠帘十二重遮，想此处清寒，不上梅萼。金樽翠袖，生俊煞、呵笔彩毫相角。苦吟句就，忆驴背、旧游如昨。较浅斟低唱今宵，如此风情不恶。
小楼连苑 食新栗作,明末清初,彭孙贻,秋园白露初肥，家家拾紫登山麓。金风小罅，吴霜乍点，嫩黄才足。未出瑶房，暗惊纤手，颦眉刺触。喜合欢腰细，于中微束，称鸳鸯比肩名目。作意春尖笑剥，褪中衣、软温涩缩。漫投欢袖，可堪君口，情甜意熟。度脆饴唇，回甘犀齿，秋魁冠玉。耻雕盘荐饰，红笺私裹，寄缄重复。
南乡子 闻雁感怀,明末清初,李因,嘹呖过南楼，字字横空引起愁。欲作家书何处寄，谁投，目送孤鸿泪暗流。忆昔共追游，荻岸渔汀系小舟。又是那年时候也，休休，开到黄花知几秋。
江南好,明末清初,陈子升,炎夏过，夜坐迥凄清。千个竹风摇草阁，一规桂魄浸桃笙。多少玉关情。
南柯子,明末清初,陈子升,羽曲清三叠，痫弦碎六幺。绿珠绛树总魂销。何必凤凰台上忆吹箫。鬓影腾蝉翼，钗光颤翠翘。歌残眉语暗相撩。莫负可怜人度可怜宵。
金缕曲 用陈同甫韵志感,明末清初,高宇泰,世事何堪说。叹而今、龙蛇浩劫，粘胶缠葛。试问百年能有几，渐看满头堆雪。早销尽、冲冠旧发。撒手急归茅屋底，且商量、好度闲风月。吾与也，点之瑟。从兹显晦行藏别。问余生、山樵野牧，尚堪作合。卖卜补锅无不可，剩有凌兢瘦骨。望前路、危冈高绝。一片雄心谁识取，倩笛声、吹彻仙家铁。应不免，石为裂。
满江红 和岳忠武韵,明末清初,李文缵,狩泣苍麟，叹盲左、书传未歇。空痛绝，王师帝佐，忠魂惨烈。白草黄沙鸣塞雁，青霜紫电看秦月。望湖滨、顿首鬣封祠，同仇切。国已破，耻谁雪；乱未已，恨难灭。幸孙曾尚在，蒸尝无缺。灵武旋颁哀痛诏，干将犹带模糊血。卷纶竿、闲钓小桥西，心依阙。
踏莎行 过金山寺,明末清初,董剑锷,一拳浮玉，中流砥柱，茫茫烟水迷云树。年来两过未曾登，那知张祜题诗处。南北横分，古今几度，拿舟三老随歌渡。歌声幸莫感伤人，江流一任人来去。
金山,明末清初,魏际瑞,大江东下海门宽，万里奔流激箭湍。不信山从水底出，却疑身在画中看。龙窝灯火千株动，蜃气楼台一点寒。谁道风波不可涉，风波危处却平安。
江头别,明末清初,魏际瑞,白石山过紫石山，鸬鹚滩下鲤鱼滩。山山连接滩滩急，游子南行何日还！
岁暮武陵别叶子九往京口,明末清初,曾灿,残腊无佳日，况当离别年。布帆从此去，江水正茫然。贫贱愁中路，风波乱后天。好将今古泪，寄与夕阳船。
将立春同友郊外眺望,明末清初,曾灿,群动各有息，兹游成我闲。气交寒暖候，春到有无间。寒石自流水，夕阳多远山。离离林下屋，时见鸟飞还。
观王石谷画山水图歌,明末清初,恽日初,琴川王郎年正少，放笔往往称神妙。灵想寂与造化通，幽襟独写溪山照。看君得意时，意若旁无人，抽毫欲使群峰奔。踌躇顾盼久不下，素练忽破青山痕。谁剪罗浮烟，惊落华阴碧。势偃研北松，欲堕壁上石。冉冉岚气蒸，转目无留迹。营丘洪谷不可攀，人间久矣无青山。此时窥图发清赏，高兴半落云沙间。何处觅丹梯，何方种瑶草，烟霞四壁吾将老。援琴待扫十丈绡，坐我云边弄仙岛。
郭泰,明末清初,刘逢源,博带雍容七尺身，遨游郡国擅人伦。如何下士相模仿，只爱先生折角巾。
补锅匠,明末清初,刘逢源,高隐昔传磨镜客，奇踪今见补锅人。若将姓字留天地，纵使巢由亦外臣。
寄刘令言,明末清初,冷士嵋,关河霜冷雁南游，云物凄凉属暮秋。万里飘蓬犹作客，三年戎马更登楼。艰难阮籍穷途哭，憔悴江淹去国愁。为报他山摇落尽，风尘惟有敝貂裘。
僻壤,明末清初,吴嘉纪,僻壤无春至，安知春已残。海云千里黑，塞雁一声寒。老去谋生拙，时危作客难。直西是乡路，日日出门看。
新仆,明末清初,吴嘉纪,语少身初贱，魂伤家骤离。饥寒今已免，力役竟忘疲。长者亲难惬，新名答尚疑。犹然是人子，过小莫轻笞。
我昔三首效袁景文 其一,明末清初,吴嘉纪,我昔客途逢败兵，弦声旆影魂俱惊。残骑如狼散草莽，居人杂兔奔纵横。渔船贪利夜卖渡，金多方许载人去。暝色潜行曙则隐，口干肠饥我能忍。
我昔三首效袁景文 其二,明末清初,吴嘉纪,我昔携家亟逃难，海云漫漫昼昏晏。野空蹄响贼马近，我船欲速行转慢。须臾燔烧闾里红，风漂船入芦港中。芦叶菰叶蔽男妇，引衣掩塞啼儿口。
我昔三首效袁景文 其三,明末清初,吴嘉纪,我昔兵过独还家，畦上髑髅多似瓜。空村无声鸡犬尽，篱菊自放霜中花。天南伯兄天北季，惊魂弃绝故园地。夜寒鬼语聚稍稍，细雨还闻九头鸟。
出乌石山后失道,明末清初,李邺嗣,习僻厌平阡，歧道入榛莽。笮足不肯回，牵拂坚初往。稍进不见天，竹叶大逾掌。隙处迷烟云，日脚不落壤。直躬碍枝干，渐伛安得仰。两袖竞翅张，冒棘先用颡。导者未识谁，后趾蹴前緉。人兽尽无音，但闻碎箨响。三里幸出丛，目光久矘䁳。始见樵子行，寸心翻惚恍。
得杖,明末清初,李邺嗣,既出贺险尽，瞻前乃复陡。小憩对古松，支离类此叟。策足耻言疲，恐落仆夫后。山人指爪强，折竹等蒲柳。怜予进一茎，兹意感君厚。忽若当颠危，倚仗得奇友。山魈不敢争，空潭戏蚴蟉。翼足渐以轻，影逐孤云走。笑谓同行人，腾岳等培塿。
自大嵩岭上二十里至福泉精舍,明末清初,李邺嗣,舍舟上樵径，晴眺分纤毫。循途凡屡盘，获奇随所遭。崩崖露云根，长风势渐饕。诸峦徐束体，始识身已高。过雨忽足下，发上天气交。在舆尚苦疲，何况舁者劳。首虐乘人车，筋力嗟尔曹。斗上复稍垂，豁然辟林坳。老松得成鳞，岩土抽春毛。梵僧构幽栖，人龙同一巢。入门气得苏，豆笋罗山庖。到此惭浮名，徒为猿鸟嘲。我何不径然，将家住藤梢。
雨中西泠桥泛舟至涌金门诗,明末清初,沈谦,微雨映朝日，轻舟荡寒烟。不悟山色佳，却与幽性便。虹梁锁深翠，花坞含晚妍。鼓楫翻浪蕊，鸥凫起翩翩。南国绮罗歇，万古空婵娟。宝钗变黄土，尚忆同心言。佳丽亮难久，幽忧讵能宣。羲贺不我贷，行乐及盛年。中流振哀竹，坐客泪如泉。
情诗,明末清初,沈谦,驱马出国门，擐鞭与君辞。我行岂云乐，生离有余哀。永念平生亲，流涕如连丝。况复多阴霖，行潦成污池。驽马已云罢，欲进忽复迟。聊复稍盘桓，故乡犹可晞。前路邈何极，忧念生狂痴。
阻雨寄柴虎臣毛稚黄虞景明,明末清初,沈谦,春雨何冥冥，浮云互相逾。童童蔽长路，车马不得驱。故人在西南，高视综群书。《阳春》一以奏，《下里》徒纷如。伊余苦俗累，悠悠怅离居。弃置宁不伤，何以荣薄躯。仰视高飞鸿，安能与之俱。
晚眺,明末清初,沈谦,川原望不极，孤客自登台。落日大荒远，平沙秋雨来。青门生事渺，白石壮心哀。归思西风后，空怜作赋才。
春晓偶成,明末清初,沈谦,倚枕看山色，开帘爱晓晴。客愁偏对雪，春梦不离莺。天地悲歧路，诗书误此生。不知鸿与雁，底事厌南征。
以所撰兴福宫剧本授吴伶因寄伯拨商霖,明末清初,沈谦,玉箫金管自纷纷，凤吹鸾歌几度闻。曾见春前飞白雪，敢言天上驻游云。行杯绮席花争发，秉烛银台日未曛。休说爨桐人不辨，可怜垂老却逢君。
寄诸虎男兼怀昉思,明末清初,沈谦,西湖携手即天涯，慧日峰前浪滚沙。别后青蘋逢打鸭，到时黄柳不胜鸦。闲心阅世头先白，醉眼看春日未斜。苦忆樽前人万里，可无消息问京华。
拟唐人长安春望,明末清初,沈谦,春衣初试觉微寒，有客平原立马看。地迥烟光摇渭水，雪晴山色满长安。愁添白发功名薄，欲近青霄道路难。日暮宸游歌吹发，承恩阙下拥千官。
过大梁作,明末清初,屈大均,浮云无归心，黄河无安流。神鱼腾紫雾，苍鹰击高秋。类此雄豪士，滔滔事远游。远游欲何之，驱马登商丘。朝与侯嬴饮，暮为朱亥留。悲风起梁园，白草鸣飕飕。挥鞭控鸣镝，龙骑如星流。超山逐群鱼，穿云落两鹜。归来宴吹台，酣舞双吴钩。惊沙翳白日，垂涕向神州。徒怀匹夫谅，未报百王雠。红颜渐欲变，岁月空悠悠。
与诸兄弟饮射作,明末清初,屈大均,鲤鱼何盘盘，瓠叶何幡幡。弟兄相燕饮，其乐如新昏。户庭无外侮，弦歌有馀闲。人生无几何，骨肉相好难。兄友而弟恭，所以承亲欢。亲欢承不足，张侯在中谷。兄射中熊罴，弟射中鸿鹄。鸿鹄比其翼，熊罴同其力。
孤竹吟,明末清初,屈大均,我行踰万里，徬徨思故乡。黄鹄虽失所，不从燕雀翔。驾言登孤竹，东北望边疆。惊沙如白雪，杀气为严霜。游子一何微，落叶同飘飏。独智世不容，接舆久徉狂。神龙为蟭螟，白刃莫能伤。大义劫天下，汤武诚不祥。夷齐忧无臣，叩马空忼慷。白日何昭昭，浮云复茫茫。吁嗟命之衰，挥涕归首阳。
古意 其一,明末清初,屈大均,妾有大秦珠，尝含明月姿。明月亏有时，妾珠光不移。朝悬妆镜台，暮系红罗衣。君心不可照，持此委沙泥。愿得青鸾鸟，衔将赠宓妃。
答陈宛平 其一,明末清初,屈大均,与子结交初，有如天上月。三五光未满，已忧蟾兔阙。浮云不在多，蔽亏在毫发。沐浴天河水，金波期不没。君为启明东，我为长庚西。与月相终始，黾勉至晨鸡。
送从弟无极归里 其三,明末清初,屈大均,云中有二老，采薇何从容。洞房隐青岩，卉木交蒙茏。处幽含圣神，被我太古风。我祖蹈云天，窈窕相追从。《离骚》合经术，规谏心无穷。子其玩微词，追琢为楚风。谗邪譬云蜕，君子喻虬龙。金相而玉质，惊采开童蒙。
送从弟无极归里 其二,明末清初,屈大均,重华托神仙，解体升九疑。离宫若云浮，欲陟无天梯。垂衣接万灵，弃我独如遗。茕茕在中野，熊罴鸣相追。弟兄贵急难，骨肉无乖离。子能禦外侮，羁旅吾何悲。今朝途路穷，双凫忽分飞。商飙吹白云，怅望徒沾衣。
王不庵作卧龙松歌为予寿诗以酬之,明末清初,屈大均,黄山山上多怪松，半生石笋半芙蓉。芙蓉石笋亦松变，有一不变为卧龙。龙本无形以神化，真形往往与松同。龙之隐者但高卧，人不见龙见髯翁。髯翁鳞甲多怒决，柯如苍铜枝屈铁。引根十丈始作干，干虽千年似萌蘖。霹雳横将偃盖倾，蛟螭争向轮囷结。夜光有火出空心，日炙多膏流断节。一枝一干一尺蠖，求信且复依岩穴。山僧写图贻我看，王子作歌含凄咽。尺寸得空自盘攫，纵横穿土苦羁绁。峨峨千尺乃无势，幸因奇丑免摧折。五鬣短短少波涛，声似风雷畜未泄。苦心爱此一树怪，自少摩挲至大耋。蹒跚尚有尊足存，支离乃是鬼神设。臃肿何须规矩中，斧柯且喜薪蒸绝。虽然久垫非泥蟠，撑出丹崖作遗孑。石破天惊自小时，后凋凭尔存孤蘖。本是轩皇昔所种，平泽至今乍明灭。当年且战且学仙，霜根留得玄黄血。灌溉颇用朱砂泉，滋润微凝太古雪。浮丘无力治拘挛，容成有意引寥泬。黄山诸松此最古，儿孙万万丹台列。卧者天渊自高深，立者栋梁久颠蹶。君指此松为予寿，意在不材能蹩躠。蝼蚁频容蚀茯苓，藤萝一任为瓜瓞。松黄落地成古苔，松子满天低可缀。君在黄山亦一松，莫教化石存榾柮。一松孤作老人峰，秦汉来封久不屑。卧龙复有扰龙好，缭绕数峰出巀嵲。一松飞作天生桥，一松倒生更奇谲。烦君添作四松图，置我松间长用拙。
摄山秋夕作,明末清初,屈大均,秋林无静树，叶落鸟频惊。一夜疑风雨，不知山月生。松门开积翠，潭水入空明。渐觉天鸡晓，披衣念远征。
太华作 其一,明末清初,屈大均,仙掌三峰立，天门半壁扃。莲花围白帝，玉井出明星。横度苍龙磴，高歌落雁亭。河山襟带尽，两戒据天经。
太华作 其二,明末清初,屈大均,昨夜闻长笛，依稀鸾凤音。三峰吹落月，一半驻空林。人道水帘里，玉姜时弄琴。神仙不可接，怅望白云深。
钓台,明末清初,屈大均,富春山万叠，雪映钓台青。予若桐江月，长随汉客星。寒猿吟石壁，白鹭落沙汀。渔父频招手，回舟入杳冥。
鲁连台,明末清初,屈大均,一笑无秦帝，飘然向澥东。谁能排大难，不屑计奇功。古戍三秋雁，高台万木风。从来天下士，只在布衣中。
自白下至槜李与诸子约游山阴,明末清初,屈大均,最恨秦淮柳，长条复短条。秋风吹落叶，一夜别南朝。范蠡湖边客，相将荡画桡。言寻大禹穴，直渡浙江潮。
人日衡阳道中,明末清初,屈大均,人日雪霏霏，孤舟上翠微。帆随南岳转，雁背碧湘飞。知己惟长剑，还家复短衣。猿声如送客，薄暮更依依。
汉口,明末清初,屈大均,汉口清秋夜，云霞寒亦稀。新潮随月满，落叶带萤飞。白首难孤往，青山欲早归。凭谁报慈母，游子有寒衣。
淮阴侯 其一,明末清初,屈大均,淮阴当未遇，一饭亦无才。天欲王孙饿，人惭漂母哀。钓鱼城下去，带剑市中来。笑谓晨炊者，英雄被尔催。
淮阴侯 其二,明末清初,屈大均,艰难惟一饭，天肯与王孙。草昧多如此，英雄不忍言。汉兴因妇女，臣节在壶飧。谁分宫前草，离离是血痕。
舟入新兴江将访柴子有作,明末清初,屈大均,不知江口水声分，舟入千岩只为君。春尽林香犹作瘴，雨馀山气未成云。白鱼捕处禽多翠，甘草衔时鹿有群。咫尺松杉烟霭隔，一峰长啸万峰闻。
山阴作,明末清初,屈大均,秋霜一夜凋榆柳，马上征夫最早寒。边女不须歌入塞，故乡明月梦中看。
秋夕黄陵作,明末清初,屈大均,秋夕江潭寐不成，林空乌鹊亦多惊。风吹不尽潇湘叶，散作天边秋雨声。
客雁门作,明末清初,屈大均,三年作客傍滹沱，听尽哀笳出塞歌。白发不惊明镜满，秋霜只怨雁门多。
柬赵子实 其六,明末清初,屈大均,双泪天山洒翠微，生憎鸿雁入关飞。望乡空上昭君墓，一片牛羊共夕晖。
江上望南岳 其二,明末清初,屈大均,五峰雪作九江水，回雁晴连岳麓云。未到朱陵仙洞口，钟声已隔碧湘闻。
放歌行为潘子寿,明末清初,屈大均,丈夫五十发未白，痛饮狂歌真可惜。神仙富贵两蹉跎，徒作诸侯一宾客。尉佗城南十月时，梅花开早菊花迟。与君往往谈王霸，笑杀当垆娇女儿。我在山中无素业，清高亦与屠沽接。道成不肯居神仙，气使翻然作游侠。英雄自古一浮云，求道应从鸾鹤群。有金且买东方妾，有酒且醉信陵君。纵心写意无不可，声色之中知是我。天生我辈自长生，不似二豪为蜾裸。
钟山 其一,明末清初,屈大均,高高双巘削屏风，紫翠晴飞万井中。一自轩皇成宝鼎，遂开天阙作玄宫。千秋龙虎归真主，六代烟花送狡童。岁岁貂珰驰传至，樱桃春荐思无穷。
钟山 其二,明末清初,屈大均,苍苍辇路但斜晖，月出衣冠事已非。六代松楸辞玉殿，中峰阴雨见龙旂。蛮奴小队呼鹰过，汉女春魂化燕归。多少哀笳吹不散，五云犹绕御床飞。
紫蒙,明末清初,屈大均,紫蒙近接黄花戍，黑水斜穿白草军。一道渝关兼扼海，双峰碣石故干云。天生飞将都无用，人是长城独不闻。愁绝辽西征战后，两河燐火暮纷纷。
秋夕别岑公,明末清初,屈大均,一片他乡月，秋光亦苦辛。每从风雨后，来照别离人。
子夜歌 其二,明末清初,屈大均,荧荧桃李花，薄命寄君掌。河水虽东流，河鱼自西上。
归风词 其一,明末清初,屈大均,南越轻绡似碧云，裁为飞燕御风裙。中流舞罢将仙去，万岁千秋复就君。
霍州道中,明末清初,屈大均,太岳青苍接太行，河汾襟带势何长。白云冉冉随行客，春草茫茫入战场。
虎丘题壁,明末清初,陈恭尹,虎迹苍茫霸业沈，古时山色尚阴阴。半楼月影千家笛，万里天涯一夜砧。南国干戈征士泪，西风刀剪美人心。市中亦有吹篪客，乞食吴门秋又深。
宿高台寺,明末清初,陈恭尹,山南势盘郁，开豁独斯宇。中天置茅屋，上与祝融伍。阶下俯众峰，窗间括南土。夜冥江火近，日出寒檐雨。托宿此最高，终身未更数。
王将军挽歌,明末清初,陈恭尹,南方有义士，姓王名曰兴。十三学杀人，十五手搏狼。三十建义旗，姓名惊一方。天子锡虎符，作镇鼍江阳。翠华日以远，地绝军弥张。百战环冈州，九死披残疆。海滨富斥卤，重林与连冈。高者掩云日，远者浮沧茫。煮波致财货，铸冶成刀枪。宫室何所居，天家侯与王。稿粟何所馈，从驾子与娘。心胆何所赠，海内豪与英。献客合浦珠，薰客珠厓香。客处未觉寒，袄褥先盈箱。客寝始觉单，妻妾忽侍旁。敌兵四面来，众士各逞强。将军跃上马，命客持一觞。独出挥长戈，两目流电光。直取首来将，生挟归戎行。顾饮所持酒，昔热犹未凉。相持及三月，敌骑皆奔亡。来时三万人，半还仍重伤。奏功自间道，涉瘴徂昆明。黄金三千镒，玉帛各有筐。天驷方驱驰，下臣效刍浆。臣兴昧死上，帝曰兴卿良。赉爵列五等，高兽盘银章。其名曰虎贲，将军荡南荒。敌人闻之惧，选士盈千骑。来者左右贤，其军督责之。不得此弹丸，若辈何生为。上天仍助虐，其年兼荐饥。将军察天命，命匠搜良材。斫以为巨棺，彩霎悬葳蕤。约日出合战，敌怯不敢来。坚壁十里外，迤逦兴长围。沟垒内外防，突援无所施。始从戊戌夏，两及中秋期。战士饭草土，抱骨还登陴。所忧负将军，吾侪死犹归。将军曰呜呼，共尽终何裨。我乃报深恩，汝当存宗支。乃命幼子九，先出卑其辞。卜吉结欢会，敌将不致疑。是夜一更终，将军诀所知。皎月当中天，千秋同此时。语已还闭门，沐浴更裳衣。夫人翠凤冠，有母头如丝。侍妾十五人，左右皆肩随。肃肃何雍雍，俱集园东陲。上有古梅树，樛结垂高枝。白石为几席，月露明苍苔。将军命夫人，拜别而慈闱。拜毕与将军，四拜中间居。十五妾罗拜，窈窕无参差。夫人命斗酒，有脯形如圭。深藏待今夕，各当行一卮。卮尽且先起，母与君稍须。将军及母入，烛影何迷离。夫人十五妾，自挂临中闺。阿母大惊呼，将军言勿悲。著我锦绣袍，麒麟当心开。戴我七梁冠，簪缨郁崔嵬。玉带与玺书，次第皆抱怀。置敕中堂上，花烛荣且辉。望阙遥谢恩，臣死有馀辜。下阶十二拜，天地及四隅。徘徊望西堂，有虎顾其儿。平生爱此图，拜汝今同灰。卷图附敕下，释服趋房间。房中何穹隆，火药堆如山。将军踏小几，自解夫人缳。次及妾十五，列置火药端。出户著朝衣，捧敕仍来还。一声母急出，火烈焰贯天。鸡鸣部曲入，白骨空巑岏。举哀建素旒，合敛归巨棺。敌人亦流涕，况在同肺肝。卜葬三山阳，隐约题墓门。陈子作挽歌，播之永不刊。
怀古十首 其一 燕台,明末清初,陈恭尹,燕南燕北战争馀，白草漫漫雪色初。河渡坚冰通下博，关门沙路走居胥。死求马骨言终验，生揕秦胸计已疏。犹有兴亡数行泪，夜来弹与乐君书。
怀古十首 其二 姑苏,明末清初,陈恭尹,澹烟疏雨阖闾城，潮水千年恨未平。宝剑赐来吴命短，美人恩重父仇轻。宫梧叶落随流出，台鹿春归引子行。何处扁舟人去后，铸金犹得似平生。
怀古十首 其三 楚中,明末清初,陈恭尹,衡云巫雨暗江津，江上孤吟过一春。二女庙边逢泪竹，大王风急到青蘋。虚无玉驷朝天阙，惨澹云旗降楚神。终古灵均词赋在，湘南山水倍关人。
怀古十首 其四 咸阳,明末清初,陈恭尹,关门一夜柳条春，今古芒芒草色新。龙虎片云终王汉，诗书馀火竟烧秦。瑶池西望犹通鸟，渭水东流不待人。最是五陵游侠客，年年磨剑候风尘。
怀古十首 其五 沛中,明末清初,陈恭尹,汉王生长难忘处，尺土犹书故宅名。四海自飞鸿鹄羽，中宵人哭白蛇声。轻沙浅草堪调马，习俗群儿敢说兵。千载英雄同一辙，徐州南是凤阳城。
怀古十首 其六 洛阳,明末清初,陈恭尹,敝车驽马雒城边，盛事空凭故老传。嵩室有声君万岁，土圭无影日中天。礼亡已验伊川发，涕下徒伤贾傅年。莫问汉家图画处，丹青磨灭化苔钱。
怀古十首 其七 蜀中,明末清初,陈恭尹,子规啼罢客天涯，蜀道如天古所嗟。诸葛威灵存八阵，汉朝终始在三巴。通牛峡路连云栈，如马瞿塘走浪花。拟酹昔贤鱼水地，海棠开遍酒人家。
怀古十首 其八 邺中,明末清初,陈恭尹,山河百战鼎终分，叹息漳南日暮云。乱世奸雄空复尔，一家词赋最怜君。铜台未散吹笙伎，石马先传出水文。七十二坟秋草遍，更无人表汉将军。
怀古十首 其九 金陵,明末清初,陈恭尹,山飞楼阁水飞霞，冷落春城宿乳鸦。天阙双峰铦似戟，海门高浪白如花。空劳御辇销王气，曾画长江作帝家。五马渡边龙化后，南方文物掩中华。
怀古十首 其十 隋宫,明末清初,陈恭尹,谷洛通淮日夜流，渚荷宫树不曾秋。十年士女河边骨，一笑君王镜里头。月下虹蜺生水殿，天中丝管在迷楼。繁华往事邗沟外，风起杨花无那愁。
戊辰正月十日舟泊端州王础尘自开建适至令子紫巘招同李苍水过集高云客所寓华严精舍纵饮达夜即事成歌,明末清初,陈恭尹,正月溪山馀暖气，炎方别自为天地。乘兴拿舟入峡来，故人恰自康州至。客中无地可为欢，高君况在郊南寺。落落乾坤数老翁，天涯想见俱憔悴。贤郎高燕为客开，李生后至初挥杯。登楼旷望见原野，定山数点青崔嵬。园桃一树红如火，折向瓶中如笑我。东风只自恋新枝，何处林间寻硕果。年当壮盛好努力，白发生来无一可。且烧高烛佛灯前，狂歌纵饮开新年。东南之美略已具，人间此会非徒然，为君白眼望青天。
登湛祯士新阁,明末清初,陈恭尹,新构闲斋事事幽，帘栊清寂胜前游。疏篱引蔓时妨帽，老树扶人共上楼。暮雨千家闻短笛，东风一绿遍平畴。园林烟景元堪画，况有数峰来上头。
八月八夜王子千招同陈韶州毅斋迟灵山屏万梁药亭廖南炜屈翁山集广州行署咏月,明末清初,陈恭尹,高会仍同赵尉楼，上弦新月近中秋。半轮似欲依华毂，破镜唯能照白头。银汉欹斜初雁过，金风萧瑟暮云收。更怜一片如轻舫，明夕随君到惠州。
秋夜同梁巨川卢俊斯过宿潘子登寓斋早起别去与巨川登锦岩次子登韵,明末清初,陈恭尹,步屧闲阶月满堂，更浮香茗对幽篁。人过中岁衰难寐，酒到深更醒亦狂。竹榻梦回馀旧泪，絺衣朝起趁新凉。不堪共上高岩望，江水迢迢似恨长。
螺川早发,明末清初,王猷定,月落秋山晓，城头鼓角停。长江流剩梦，孤棹拨残星。露湿鸥衣白，天光雁字青。苍茫回首望，海岳一孤亭。
嫁女词,明末清初,钱谦益,中堂何喧阗，明烛耀银釭。箱帘启萎蕤，刀尺声硠硠。大姊裁罗襦，小妹熨裤裆。邻女赠锦段，双双绣鸳鸯。阿母鬓婆娑，篝镫理中裳。阿母向我言，抚汝娇且长。十载违汝家，憔悴类媰孀。轻轩宵在门，重整嫁时装。女行欣有家，阿母心内伤。牵衣向阿母，背指镫烛光。女身如明烛，影在阿母旁。有家亦云久，结缡在高堂。云胡背君子，不得奉尊章。归宁十余载，道路阻且长。欲绝忍弃捐，欲往河无梁。戢身事慈母，顾影守帷房。独坐亲图史，行步施珩璜。怀哉《芣苡》诗，诵彼浥露章。岂若鲁洁妇，陌上行采桑。菟丝生陂田，终不慕高冈。芙蓉悴秋风，其名为拒霜。我生不有命，胡为怨空床。空床虽独守，终然念所天。主人良高卧，臧获偷晏安。薪突谁与徙，井臼或不完。祭祀废春割，寇盗隳墙垣。百忧搅我心，逼迸不得言。捶床复倒枕，岂为儿女叹。终身一与齐，弃捐永相关。况我非弃妇，何能不汍澜。不见漆室女，倚柱起长叹。长叹亦何为，会合当有期。怀君双明珠，中夜生光辉。沈渊何足悼，光彩谅不亏。缟衣与綦巾，理我嫁时衣。袨服及春风，何能待秋时。丑妇憎明镜，众女疾娥眉。琴瑟贵静好，闭户理朱丝。行行远阿母，回头涕涟洏。翩翩辞归燕，向我飞差池。
《西湖杂感》二十首 其三,明末清初,钱谦益,杨柳桃花应劫灰，残鸥剩鸭触舷回。鹰毛占断听莺树，马矢平填放鹤台。北岸奔腾潮又到，南枝零落鬼空哀。争怜柳市高楼上，银烛金盘博局开。
吴门送福清相还闽 其一,明末清初,钱谦益,都门祖帐蔼如林，却望彤墀泪不禁。出处频烦明主念，安危何限老臣心。梦回渐觉朱衣远，身退初知白发深。林下有人君侧少，知公未忍说投簪。
吴门送福清相还闽 其二,明末清初,钱谦益,上帝高居俨肃雍，中书退食敢从容。举朝水火和羹苦，于野玄黄战血重。四海忧来频缓带，双身朝罢每扶筇。可知报主心如醉，久矣愁听长乐钟。
吴门送福清相还闽 其三,明末清初,钱谦益,介圭争望锡河山，忍听优歌枯菀间。春尽亲王将就国，夜分御札尚封还。赤心自愬萦千折，丹地频惊扣九关。羽翼已成商老去，汉庭容易点朝班。
恭谒长陵,明末清初,钱谦益,文皇神武唐宗后，靖难功成战血殷。铁骑至今趋朔漠，玉衣终古镇燕山。峰回屏障诸陵拱，日落旌旗万马还。前后北征多侍从，承平忝窃史臣间。
寄东江毛总戎,明末清初,钱谦益,鸭绿江头建鼓旂，间关百战壮军威。青天自许孤忠在，赤手亲擒叛将归。夜静举烽连鹿岛，月明传箭过鼍矶。纷纷肉食皆臣子，绝域看君卧铁衣。
十一月初六日召对文华殿旋奉严旨革职待罪感恩述事 其一,明末清初,钱谦益,久知不去又将钳，无奈时情似蜜甜。薄命东华糜月俸，虚名南斗动星占。出山我自惭安石，作相人终忌子瞻。伏阙引刀男子事，懒将书尺效江淹。
十一月初六日召对文华殿旋奉严旨革职待罪感恩述事 其二,明末清初,钱谦益,事到抽身悔已迟，每于败局算残棋。都门有客送临贺，廷辨何人是魏其。杨柳曲中游子老，车轮枕畔逐臣知。寒镫冷炕凄凉夜，不醉何因作酒悲。
十一月初六日召对文华殿旋奉严旨革职待罪感恩述事 其三,明末清初,钱谦益,孤生半世饱艰辛，敢恨虞翻骨相屯。吾道非与何至此，臣今老矣不如人。养成枳棘难为橘，刈尽椒兰不作薪。每诵韩公晚香句，整襟时一慰沉沦。
十一月初六日召对文华殿旋奉严旨革职待罪感恩述事三首 其二,明末清初,钱谦益,破帽青衫又一回，当筵舞袖任他猜。平生自分为人役，流俗相尊作党魁。明日孔融应便去，当年王式悔轻来。宵来吉梦还知否，万树青山早放梅。
十一月初六日召对文华殿旋奉严旨革职待罪感恩述事 其五,明末清初,钱谦益,两月春明席未温，眼看深谷又高原。金多争羡雒阳路，祸至方思上蔡门。五鼎食烹皆主父，三期贤佞总王尊。庄生能悟逍遥理，只为精思曳尾言。
十一月初六日召对文华殿旋奉严旨革职待罪感恩述事三首 其三,明末清初,钱谦益,猎猎寒风岁逼除，柴门剥啄到双鱼。亲憎言禄催偕隐，友贱求名劝著书。薄俗休官如物故，畏途削籍当迁除。夕阳亭下城西路，叹息何人返敝庐。
陆宣公墓道行,明末清初,钱谦益,延英重门昼不开，白麻黄阁飞尘埃。中条山人叫阍哭，金吾老将声如雷。苏州宰相忠州死，天道宁论乃如此。千年遗榇归不归，两地孤坟竟谁是？人言藁葬在忠州，又云征还返故丘。图经聚讼故老哄，争此朽骨如天球。齐女门前六里路，荞麦茫茫少封树。下马犹寻董相坟，飞凫孰辨孙王墓。青草黄茅万死乡，蝇头细字写巾箱。起草尚传哀痛诏，闭门自验活人方。永贞求旧空黄土，元祐青编照千古。人生忠佞看到头，至竟延龄在何许。君不见华山山下草如熏，石阙丰碑野火焚。樵夫踞坐行人唾，传是崖州丁相坟。
松谈阁印史歌为郭胤伯作,明末清初,钱谦益,六书缪篆用摹刻，大者符玺细印章。崩崖古隧取次出，镂金琢玉争弆藏。关中郭髯最好古，十年搜讨盈箧箱。部居州乱作谱牒，编次缃帙盛缥囊。璀璨丹砂照虫鸟，错互金薤堆琳琅。考正职官本二史，贯穿训故穷《凡将》，窃取正用史家法，岂玩小物涂朱黄。忆昔先朝席丰豫，符瑞纷沓征祯祥。河清凤见屡奏贺，玉玺又报来临漳。先帝亲御文华门，制诏臣下风四方。千官鹤列瞻负扆，冲牙双瑀声铿锵。中官屹立当御座，插冠貂尾加金珰。紫泥封坼青囊解，金银剩组开煇煌。临轩手持四寸玺，俯示陛墄周两旁。槃龙纽螭弄掌握，衫袖照烛回虹光。侍臣代奉传国宝，殿中不用尚玉郎。鸿胪传制百僚贺，文曰受命寿永冒。朝罢君臣咸燕喜，南面并进南山觞。岂知瑞应不虚见，中兴天以授我皇。郭君此书精且良，曷不首勒玉玺图。访问礼官摹尚方，如服有冕网有纲。蝇头细字注几行，吾诗附玺垂久长。命曰印史非夸张，《春秋》之义微而彰。
戊寅九月初三日奉谒少师高阳公于里第感旧述怀三首 其三,明末清初,钱谦益,仓皇出镇便门东，单骑横穿万虏中。拊手关河归旧服，侧身天地荷成功。朝家议论三遗矢，社稷安危一亩宫。闻道边廷饶魏绛，早悬金石赏和戎。
戊寅九月初三日奉谒少师高阳公于里第感旧述怀 其二,明末清初,钱谦益,剑眉山鼻戟如须，生面麒麟可即图。渭水师臣为后辈，金城老将作前驱。扫清君侧诚难事，恢复辽阳岂庙谟。当享何烦三叹所，秋风吾已稳菰芦。
汶上道中逢故人,明末清初,钱谦益,衰林匹马尚天涯，寂寞山城菊自花。逐客已非周太史，故人犹是鲁朱家。心如老鹘迎秋晚，身似宾鸿傍日斜。凄怆朱梁旧祠墓，汶阳田北看归鸦。
去中杨伯祥馆丈廷麟过访山堂即事赠别,明末清初,钱谦益,云年燕山雪如掌，巢车雪暗胡尘上。紫髯参军匹马嘶，黑头总理靴刀响。今年江南春雪飞，雪花满头来款扉。菡萏镫前谈战垒，梅花树下看征衣。自从瞽史持汉节，金缯辇载边庭血。虏骑争夸曳落河，庙堂自倚中行说。翰林飞书叫帝阊，至尊感激模御床。但令中使催房琯，肯为金人缚李纲。贾庄战血高楼橹，元戎堂堂徇旗鼓。周处讵死齐万年，韩愈宁作孔巢父。匝天锋刃一头颅，鬼护神撝九死余。秦庭自效无衣哭，汉党终惭举网疏。明发堂中酌君酒，笑问于思无恙否。神州幸免犬羊族，太史何妨牛马走。酒阑耳热夜欲分，错莫同云是阵云。红袖白衣犹未返，彤弓玈矢竟何云。江天漫漫失山树，雪柱冰车塞行路。江南老翁鬓如雪，拥鼻吟诗送君去。
九月望日得石斋馆丈午日见怀诗次韵 其一,明末清初,钱谦益,敢云吾道大，相顾此身微。土室青镫火，柴门白版扉。垂纶收钓具，炼石补渔矶。小艇西湖曲，延缘候汝归。
九月望日得石斋馆丈午日见怀诗次韵 其二,明末清初,钱谦益,丹地披肝日，彤墀溅血时。帝容伸颊舌，天与护须眉。槚楚宁非教，桁杨亦我师。授书并续史，幽絷颇相宜。
九月望日得石斋馆丈午日见怀诗次韵 其三,明末清初,钱谦益,衰凤巢何在，亡羊径欲迷。已知惭稷契，宁忍愧夷齐。世事蕉中梦，人情李下蹊。夕阳亭畔路，只在帝城西。
九月望日得石斋馆丈午日见怀诗次韵 其四,明末清初,钱谦益,以尔锒铛日，追余梏拲年。词林原有叙，圜土亦推先。泣夏怀明德，逾冬忆古贤。天涯明发思，炯炯一镫前。
登始信峰回望石笋矼,明末清初,钱谦益,三十六峰拔地涌，此峰跂之才及踵。临深为高地使然，附娄翻能瞰高冢。松枝悬度势猎猎，略彴孤骞风傱傱。石径曾无飞鸟度，茅庵尚有残雪拥。上视近天心气肃，下临无地魂魄悚。平铺万状尽云练，幻出千岚似丘垄。逦迤回望石徇矼，万峰矗矗攒穹苍。故知造化善戏剧，遂使鬼物齐开张。破碎虚空作苑囿，抟捖厚士成圭璋。孤撑扶陷互相诡，妥伏蹙斗不可详。益州二笋何微眇，天平万笏空回翔。起视大壑限寻丈，却立万仞凭堵墙。高陵巨谷堆众皱，都邑岭陆分毫芒。篆云一点出九子，突烟片缕回池阳。心骇神移耳目怠，积苏累块今安在。中天惝恍游化人，步地苍茫穷竖亥。锥凿将无死浑沌，刻画何当罪真宰。经营团辞记灵异，忽漫执笔成晦昧。眼看夕阳信奇绝，安知夜半不迁改。笑杀沤区刻剑人，但认一沤作黄海。
慈光寺,明末清初,钱谦益,普门头陀行，光明动帝后。两宫赐剃染，少府给组绶。脱却金纹衣，麻鞋露两肘。毗卢金像设，梵筴琅函剖。煌煌慈光额，天子维献寿。金貂驰北黟，银榜贲南斗。寺踞天都陇，面势抗龙首。朱砂拱其左，叠嶂掖而右。飞阁千寻涌，诸天四围负。龙像震旦尊，钟鱼六时吼。幡幢内家织，斋钵大官糗。铺张金世界，变现锦陵阜。呜呼卅年来，沧桑逼阳九。宫移长信屡，卜应沙鹿久。玉衣寝庙重，脂泽镜奁厚。八极诚晏如，三灾所时有。椒涂恩赐节，榆塞金钱走。招提佐军兴，衲衣裁短后。我来礼慈光，俯仰思文母。僧徒日鱼雅，禅诵午哗扣。空山犹升平，慈恩正摄受。泉流石塔下，桃红碧溪口。客拜漉水囊，僧持扫花帚。尚祈白毫力，庶复金轮旧。顶礼九莲座，涕洟重稽首。
三良诗 汪中丞岁星,明末清初,钱谦益,汪子循良吏，斤斤饬簠簋。修谨固足多，剸割亦可倚。一朝拥旄纛，三秦为赐履。雄边当重寄，岂能称指使。况复覆军余，兵残将亦弛。惊魂怯鼓鼙，败气蒙壁垒。贼兵下宛雒，军威卷熊耳。乘胜围郾城，援师绝蜉蚁。牵率残伤卒，长驱与角牴。贼遂拔围来，其行疾如鬼。士饱如狼噬，马腾竞帆驶。我师不能军，辙乱复旗靡。哀哉二万人，刲屠尽羊豕。堂堂大中丞，孤身策马箠。首已离鱼剑，胸犹集猬矢。呜呼数年来，盗贼易纲纪。弈棋国谋误，儿戏师律否。武夫保项领，文臣涂脑髓。项城傅宗龙丧元，襄城汪折趾。甲弃战场外，马归贼营里。征兵抟泥沙，催战促刻晷。但知赴期会，谁复量彼己。归元国子生，免胄先轸喜。三败谁能久，一死亦可矣。忆子为郎时，矫时柱顽鄙。抗论每仰屋，愤盈或抵几。裹革固所期，舆尸亦求是。哀哉殉国心，耿耿殁犹视。长歌聊慰藉，人生会有死。不见韩城相，低头向槃水。
三良诗 高侍郎平仲,明末清初,钱谦益,平仲巡两河，揽辔出西台。就寇方燎原，宛雒荡劫灰。移师围大梁，投鞍成覆敦。登陴七昼夜，死守凭崔嵬。累卵我势急，中目贼焰推。保汴唯汝劳，国功帝念哉。遂膺全豫寄，旌节焕昭回。解严逾夏秋，悉众贼复来。长堑截飞鸟，巨炮轰殷雷。潜队穿地裂，梯冲舞风颓。及堞骨相柱，薰穴尸成堆。负户我告病，濡褐敌未衰。是时诸道兵，左次大河隈。半夜朱仙镇，十万溃喧豗。沈城声援绝，馈运甬道隤。擂石尽发栋，陈焦资炊骸。噬指徒恸哭，大临谁告哀。河伯为解围，洪流夜击礌，我师既北徙，贼戈亦南回。优诏许休沐，宠秩旌厥能。还家甫抹马，虏入沂城隳。抗辞骂凶丑，并命捐匹侪。吁嗟忠壮士，纠缠罹凶灾。贼锋乍撞㧙，奴刃旋提捶。自从兵兴后，屠溃自相偕。金柝不夜击，和门尝昼开。九攻敌已穷，三板志不乖。方镇皆斯人，王略宁未恢。何当大星陨，坐见长城坏。我非哭其私，惜此天下才。
丙戌初秋燕市别惠房二老,明末清初,钱谦益,白驹未絷又离筵，北斗南箕信可怜。璧马朝周才信宿，金人辞汉已千年。房公鹅为清池好，惠子骡因空谷传。龙汉劫中期后会，灞陵回首重依然。
观棋绝句为汪幼青作 其一,明末清初,钱谦益,黑白相持守壁门，龙拿虎攫赌侵分。重瞳尚有乌江败，莫笑湘东一目人。
观棋绝句为汪幼青作 其二,明末清初,钱谦益,寂寞枯枰响泬漻，秦淮秋老咽寒潮。白头镫影凉宵里，一局残棋见六朝。
观棋绝句为汪幼青作 其三,明末清初,钱谦益,飞角侵边劫正阑，当场黑白尚漫漫。老夫袖手支颐看，残局分明一著难。
题石崖秋柳小景,明末清初,钱谦益,刻露巉岩山骨愁，两株风柳曳残秋。分明一段荒寒景，今日钟山古石头。
闽中徐永存陈开仲乱后过访各有诗见赠次韵奉答四首 其一,明末清初,钱谦益,拂水分携手并招，依然陈迹已前朝。空传老父摩铜狄，无复宫人记洞箫。览镜头憎三寸帻，看花眼诧一重绡。凭君话我余生在，万事丛残为领腰。
闽中徐永存陈开仲乱后过访各有诗见赠次韵奉答四首 其二,明末清初,钱谦益,休嗟小别似千年，坐膝将车事显然。契阔共循头上发，延缘犹记苇间船。高人有福先归地，野老无谋但诅天。最是临分多苦语，相期把卷白云边。
闽中徐永存陈开仲乱后过访各有诗见赠次韵奉答四首 其三,明末清初,钱谦益,交白须眉学刺船，渔湾蒙密旧山川。樱桃荐寝无消息，杨柳车攻有注笺。南国歌阑皆下泪，山阳诗讔倩谁传。翻君家集真三叹，遗策犹存表饵篇。
闽中徐永存陈开仲乱后过访各有诗见赠次韵奉答四首 其四,明末清初,钱谦益,论交嵇吕更谁如，兵燹间关问索居。沁雪摩挲新拜石，杀青论勘旧藏书。却看人世同巢幕，共笑残生出箯舆。莫讶和诗多讔谜，老来诞漫比虞初。
夏日宴新乐小侯于燕誉堂林若抚徐永存陈开仲诸词人并集 其一,明末清初,钱谦益,宝玦相逢沟水头，长衢交语路悠悠。西京甲观论新乐，南国丁年说故侯。春燕归来非大厦，夜乌啼处似延秋。曾闻天乐梨园里，忍听吴歈不泪流。
夏日宴新乐小侯于燕誉堂林若抚徐永存陈开仲诸词人并集 其二,明末清初,钱谦益,软脚筵开乐句和，濯龙吐凤客骈罗。虽无法部仙音曲，也胜阴山《敕勒歌》。丝竹凝风腰鼓急，釭花荡影舞衫多。老夫苦忆平生事，肠断西游赵李过。
书夏五集后示河东君,明末清初,钱谦益,帽檐欹侧漉囊新，乞食吹箫笑此身。南国今年仍甲子，西台昔日亦庚寅。闻鸡伴侣知谁是，画虎英雄恐未真。诗卷丛残芒角在，绿窗剪烛与君论。
广陵登福缘佛阁 其一,明末清初,钱谦益,危楼切太空，尘壒俯冥濛。度世香镫里，降魔应哭中。上方三界在，八表一云同。铃铎人天语，如闻替戾风。
广陵登福缘佛阁 其二,明末清初,钱谦益,黯黯经时雨，荒荒有漏天。岂能霾日月，还与涤山川。一炬幽兰火，千门析木烟。催归松漠鸟，啼到相轮边。
广陵登福缘佛阁 其三,明末清初,钱谦益,独有层楼上，偏于象纬亲。轮中回日月，规外抚星辰。北户风霜急，南柯国土真。高高天眼在，凭揽析微尘。
广陵登福缘佛阁 其四,明末清初,钱谦益,冥晦乾坤户，迷方何去从。禅枝迎怖鸽，钵水候眠龙。铁浴兵前雨，铜崩劫后钟。灵山殊未散，清夜礼金容。
题金陵一老画像 其一,明末清初,钱谦益,发短心长笑镜丝，摩挲皤腹帽檐垂。不知人世衣冠异，只道科头岸接。
题金陵一老画像 其二,明末清初,钱谦益,独坐青溪照鬓丝，小姑何处理娥眉。画师要著樊通德，难写银镫拥髻时。
丁家水亭再别栎园,明末清初,钱谦益,镫晕离筵酒不波，同云酿雪暗秦河。人于患难心知少，事值间关眉语多。鼓角三更庄舄泪，残棋半局鲁阳戈。荔支酝熟鲈鱼美，醉倚银筝续放歌。
左宁南画像歌为柳敬亭作,明末清初,钱谦益,何人踞坐戎帐中，宁南彻侯昆山公。手指抨弹出狮象，鼻息呼吸成虎熊。帐前接席柳麻子，海内说书妙无比。长揖能令汉祖惊，摇头不道楚相死。是时宁南大出师，江湘千里连军麾。每当按甲休兵日，更值椎牛飨士时。夜营不喧角声止，高座张镫拂筵几。吹唇芒角生烛花，掉舌波澜沸江水。宁南闻之须猬张，佽飞枥马俱腾骧。誓剜心肝奉天子，拚洒毫毛布战场。秦灰烧残汉帜靡，呜呼宁南长已矣。时来将师长头角，运去英雄丧首尾。倚天剑老亲身匣，垂毙犹兴晋阳甲。数升赤血喷余皇，万斛青蝇掩墙霎。白衣残客哭江天，画像提携诉九泉。舌端有锷肠堪断，泣下无珠血可怜。柳生柳生吾语尔，欲报恩门仗牙齿。凭将玉帐三年事，编作《金陀》一家史。此时笑噱比传奇，他日应同汗竹垂。从来百战青磷血，不博三条红烛词。千载沉埋国史传，院本弹词万人羡。盲翁负鼓赵家庄，宁南重为开生面。
题汴人赵澄临赵子固栈道图,明末清初,钱谦益,蜀山崔嵬去天尺，千峰万嶂攒列戟。奔涛坼峡斗雷霆，削铁层层梯绝壁。青天鸟道瞰窅冥，终古蚕丛见开辟。地缩千盘云栈重，天回四游阁道窄。牛车络绎不断头，飞走凌兢罕接翼。轮鞅牵确如有声，人鸟夤缘共一迹。穴穿重掩身入霤，登顿巉岩足上壁。此图瑰璚画者谁，似为升平写物色。天汉津梁扼关陇，沃野舆图跨梁益。参旗横拂东井深，褒斜钩连子午直。邛竹蒟酱来东西，滇僰冉駹走阡陌。何烦力士挽金牛，是处戎王贡瑶碧。郫筒好酒车郤载，织成锦段马荐席。烝徒犹拜古帝魂，学士能铭剑阁石。呜呼此图不易得，全盛方舆真可惜。丹青如阅《华阳志》，衣裳不为左担易。何物毡车掣橐驼，况乃穷庐盖服匿。卧龙跃马定谁是，锦江玉垒还自昔。雪江老人头雪白，吮笔经营口嚄唶。画师有心人不识，老夫看画长叹息。
赠侯商邱若孩三首 其一,明末清初,钱谦益,残镫顾影见蹉跎，十五年来小劫过。曾捧赤符回日月，遂刑白马誓山河。闲门菜圃英雄少，朝日瓜畴宾客多。挂壁龙渊惭绣涩，为君斫地一哀歌。
赠侯商邱若孩三首 其二,明末清初,钱谦益,苍梧云气尚萧森，八桂风霜散羽林。射石草中犹虎伏，戛金壁外有龙吟。梦回芒角生河鼓，醉后旌旗拂井参。莫向夷门寻旧隐，要离千载亦同心。
赠侯商邱若孩三首 其三,明末清初,钱谦益,橘社传书近卜邻，龙宫破阵乐章新。苍梧野外三衣衲，黄柳车中七尺身。世事但堪图鬼魅，人间祇解楦麒麟。相逢未办中山酒，且买黄柑醉冻春。
席间观李素心孙七岁童子草书歌,明末清初,钱谦益,杜陵九龄书大字，李郎七龄笔阵强。身长未及等身案，负剑却立短凳傍。凝睇双瞳剪秋水，梯几拂拭神扬扬。须臾笔下龙蛇出，折钗倒薤纷旗枪。拳如茧栗不盈握，放笔直欲隳堵墙。力如蓝田射伏虎，饮羽穿石激雷光。势如卫公夜行雨，风鬃雾鬣不可当。书罢安闲妥衫袖，敛手拱揖归辈行。肩随兄弟舒雁立，怀铅画椠森琳琅。荀氏八龙见其四，一龙奋爪先开张。当筵观者皆老苍，捋须奋袂徒惊惶。老夫顿足自激昂，安得抱之贡玉堂。君不见昔年李长沙，天子加膝坐御床。
大观太清楼二王法帖歌为山阴张尔唯作,明末清初,钱谦益,神霄天子恢皇纲，重镌阁帖焕宝章。干戈久忘熙陵绩，图书欲压淳化藏。侍书著摹换钩拓，太师京识新褫装。太清危楼切霄汉，乙夜御览回虹光。大观承平过星纪，宣和版荡垂靖康。声明文物归松汉，翰林子墨炎昆冈。驰载唐碑失定武，毡裹周鼓残岐阳。册府秘阁俱已矣，长沙戏鱼徒相望。新绛燥笔改东库，亮字损本来榷场。二府拜赐传掌故，三馆审定看堵墙。良常新铭不在世，羽陵旧蠹余几行。君从何处购此本，右军墨迹兼小王。续帖真成廿卷羡，万签何似二本良。墨华晶光出匮纸，笔阵折抹生锋芒。晴窗临摹挟飞动，棐几展玩铺云肪。裂纹木直非剥损，檈痕银锭谁低昂。从今鉴定归米薛，不收慰问嗤梁唐。但看鸾翱与凤翥，焉用冷金并硬黄。呜呼此本不易得，摩挲使我神惨伤。自从京阙睹戎马，又使馆门沦沧桑。人间西清熸禁苑，天上东壁埋文昌。橐驼交迹践竹素，牛马渍汗沉缥缃。甲衣狼藉剔钿锦，炮车迸裂穷琳琅。游家《兰亭》填爨下，褚摹禊帖掷道旁。鲁公《孝经》《麻姑》字，儿童插标叫市坊。卷轴遑惜三千富，款书宁数丈二长。白麻何处博青缥，碧笺翻喜归黄肠。奇哉一本独完好，岂无六丁下取将。展卷俄惊褾识改，开奁先嗅古墨香。印缝无烦辨分剪，破体仍与论偏旁。何年瓦官阁鸱吻，有客山阴搜屋梁。玉躞金题閟惜重，褚妍欧怪空煇煌。已堪唐陵比玉匣，重许漠室开珠囊。伤心《西升》失至宝，漫眼《东观》欲发狂。吾家圆印铭忠孝，长依《书史》缄箧箱。作歌无才继《石鼓》，阁笔再拜朝墨皇。
金陵杂题绝句 其一,明末清初,钱谦益,澹粉轻烟佳丽名，开天营建记都城。而今也入烟花绿，镫火樊楼似汴京。
金陵杂题绝句 其二,明末清初,钱谦益,顿老琵琶旧典型，檀槽生涩响丁零。南巡法曲无人问，头白周郎掩泪听。
金陵杂题绝句 其三,明末清初,钱谦益,旧曲新诗压教坊，缕衣垂白感湖湘。闲开《闰集》教孙女，身是前朝郑妥琅。
吁嗟行走笔示张子石,明末清初,钱谦益,君不见程孟阳，诗名粉绘垂琳琅。松圆一抔掩寂寞，孙枝两叶悲流亡。又不见程善长，布衣侠骨今无两。佣保杂作购童稚，新安江头命两桨。是时春寒雨飘萧，天容人意俱无憀。通眉长爪犹在眼，陈根绝哭不可浇。练川故人望眼劳，㣫泥扶病来崇朝。摩顶执手心郁陶，日推脱粟身解袍。喜心翻倒转呜咽，迷离老泪随风飙。吁嗟乎丹阳朋旧不可得，胜华通子谁省识。白刃有客致伯禽，青山无人吊李白。老夫耄矣徒叹息，天地兵尘尚偪塞。桃花照眼泪沾臆，且持村酒劝子石，一为歌行歌主客。
镫楼行壬寅元夕赋示施伟长,明末清初,钱谦益,长安元夕风景妍，夹路镫楼柳市边。黄道日回春夜暖，碧空月压看场圆。络角星河拄人首，九华莲焰枝如藕。侧帽都簪内苑花，薄酲犹带昆明酒。千金一刻买春阳，十里珠帘曼睩光。全疑月面为人面，不辨衣香与坐香。当时我亦铜龙客，朝回冲酒城东陌。银烛遥连北里红，金壶不许东方白。如今老大鬓婆娑，土室龛镫礼佛陀。上元儋耳欢娱少，镫火樊楼涕泪多。怜君旅食山城下，钟罢垆残守僧舍。胶牙生菜粥不糜，蜇鼻村酤酒未笮。与君相去一牛鸣，便似蓬池话浅清。挑镫互见阑珊影，倚户如闻嚄唶声。月宫清辇空相忆，金床舍利无消息。绮陌兵残玉露晞，紫姑卜罢银河仄。寂寂秋衾卧冷云，软红香雾想氤氲。梦回历历华胥国，折脚铛边说向君。
病榻消寒杂咏 其一,明末清初,钱谦益,直木风来自古忧，不材何意纵寻矛。群蜉枉撼盆池树，积羽空沉芥子舟。说《易》累伸箕子难，编书频访大航头。白头炳烛浑无暇，鲁酒吴羹一笑休。
病榻消寒杂咏 其二,明末清初,钱谦益,中年招隐共丹黄，栝柏犹余翰墨香。画里夜山秋水阁，镜中春瀑耦耕堂。客来荡桨寻闲咏，僧到支筇话夕阳。留却中州青简恨，尧年鹤语正悲凉。
病榻消寒杂咏 其三,明末清初,钱谦益,推蓬剪烛梦悠悠，旧雨依稀记昔游。南国枭卢谁剧孟，北平鸡酒有田畴。霜前啼鸟皆朱噣，月下飞乌尽白头。病树枝颠天一握，为君吹笛上高楼。
毛子晋斋中读吴匏庵手钞宋谢翱西台恸哭记,明末清初,吴伟业,扁舟访奇书，夜月南湖宿。主人开东轩，磊落三万轴。别庋加收藏，前贤矜手录。北堂学士钞，南宋遗民牍。言过富春渚，登望文山哭。子陵留高台，西面沧江绿。妇翁为神仙，天子共游学。携家就赤城，高举凌黄鹄。尚笑君房痴，宁甘子云辱。七里溪光清，千仞松风谡。庐陵赴急难，幕府从羁仆。运去须武侯，君存即文叔。臣心誓勿谖，汉祚忧难复。昆阳大雨风，虎豹如猬缩。诡谲滹沱冰，仓卒芜亭粥。所以恢黄图，无乃资赤伏。即今钱塘潮，莫救崖山麓。空坑战士尽，柴市孤臣戮。一死之靡它，百身其奚赎。龚生夭天年，翟公湛家族。会稽处士星，求死得亦足。安能期故人，共卧容加腹。巢许而萧曹，遭遇全高躅。文山竟以殉，赵社终为屋。海上悲田横，国中痛王蠋。门人《蒿里》歌，故吏《平陵》曲。彼存君臣义，此制朋友服。相国诚知人，举事何颠蹙。丈夫失时命，无以辞碌碌。看君书一编，俾我愁千斛。禹绩荒烟霞，越台走麋鹿。不图叠山传，再向严滩续。配食从方干，丰碑继梅福。主人更命酒，哀吟同击筑。四坐皆涕零，霜风激群木。嗟乎诚义士，已矣不忍读。
阆州行,明末清初,吴伟业,四坐且勿喧，听我歌阆州。阆州天下胜，十二锦屏楼。歌舞巴渝盛，江山士女游。我有同年翁，阆州旧乡县。送客苍溪船，读书玉台观。忽乘相如车，谓受文翁荐。游宦非不归，十载成都乱。只君为爱子，相思不相见。相见隔长安，干戈徒步难。金牛盘七坂，铁马断千山。敢辞道路艰，早向妻儿诀。一身上鸟道，全家傍虎穴。君自为尊章，岂得顾妻子。分携各努力，妾当为君死。凄凄复切切，苦语不能答。好寄武昌书，莫买秦淮妾。巴水急若箭，巴船去如叶。两岸苍崖高，孤帆望中没。二月到汉口，三月下扬州。扬州花月地，烽火似边头。驿路逢老亲，迁官向闽越。谓逼公车期，蚤看长安月。再拜不忍去，趣使严装发。河山一朝异，复作他乡别。别后竟何如，飘零少定居。愁中乡信断，不敢望来书。尽道是葭萌，杀人满川陆。积尸峨嵋平，千村惟鬼哭。客有自秦关，传言且悲喜。来时闻君妇，贞心视江水。江水流不极，猿声哀岂闻。将书封断指，血泪染罗裙。五内为崩摧，买舟急迎取。相逢惟一恸，不料吾见汝。拭眼问舅姑，云山复何处。泪尽日南天，死生不相遇。汝有亲弟兄，提携思共济。姊妹四五人，扶持结衣袂。怀里孤雏痴，啼呼不知避。失散苍皇间，骨肉都抛弃。悠悠彼苍天，于人抑何酷。城中十万户，白骨满崖谷。官军收成都，千里见榛莽。设官尹猿猱，半以饲豺虎。尚道是阆州，此地差安堵。民少官则多，莫恤蜀人苦。凄凉汉祖庙，寂寞滕王台。子规叫夜月，城郭生蒿莱。只有嘉陵江，江声自浩浩。我欲竟此曲，流涕不复道。
矾清湖,明末清初,吴伟业,吾宗老孙子，住在矾清湖。湖水清且涟，其地皆膏腴。堤栽百株柳，池种千石鱼。教僮数鹅鸭，绕屋开芙蕖。有书足以读，有酒易以沽。终老寡送迎，头发可不梳。相传范少伯，三徙由中吴。一舸从此去，在理或不诬。嗟予遇兵火，百口如飞凫。避地何所投，扁舟指菰蒲。北风晚正急，烟港生模糊。船小吹雨来，衣薄无朝哺。前村似将近，路转忽又无。仓皇值渔火，欲问心已孤。俄见葭菼边，主人出门呼。开栅引我船，扫室容我徒。我家两衰亲，上奉高堂姑。艰难总头白，动止需人扶。妻妾病伶仃，呕吐当中途。长女仅九龄，余泣犹呱呱。入君所居室，镫火映窗疏。宽闲分数寝，嬉笑喧诸雏。缚帚东西厢，行李安从奴。前窗张挂网，后壁挂耒锄。苦辞村地僻，客舍无精粗。剪韭烹伏雌，斫鲙炊彫胡。床头出浊醪，人倦消几壶。睡起日已高，晓色开烟芜。渔湾一两家，点染江村图。沙嘴何人舟，消息传姑苏。或云江州下，不比扬州屠。早晚安集掾，鞍马来南都。或云移民房，插箭下严符。囊橐归他人，妇女弃军俘。里老独晏然，催办今年租。馌耕看赛社，醵饮听呼卢。军马总不来，里巷相为娱。而我游其间，坦腹行徐徐。见人尽恭敬，不识谁贤愚。鱼虾盈小市，凫雁充中厨。月出浮溪光，万象疑沾濡。放楫凌沧浪，笑弄骊龙珠。夷犹发浩唱，礼法胡能拘。东南虽板荡，此地其黄虞。世事有反覆，变乱兴须臾。草草十数人，盟歃起里闾。兔园一老生，自诡读穰苴。渔翁争坐席，有力为专诸。舴艋饰于皇，蓑笠装犀渠。大笑掷钓竿，赤手搏于菟。欲夺夫差宫，坐拥专城居。予又出子门，十步九崎岖。脱身白刃间，性命轻锱铢。我去子亦行，后各还其庐。官军虽屡到，尚未成丘墟。生涯免沟壑，身计谋樵渔。买得百亩田，从子游长沮。天意不我从，世网将入驱。亲朋尽追送，涕泣登征车。吾生罹干戈，犹与骨肉俱。一官受逼迫，万事堪欷歔。倦策既归来，入室翻次且。念我平生人，惨憺留罗襦。秋雨君叩门，一见惊清癯。我苦不必言，但坐观髭须。岁月曾几何，筋力远不如。遭乱若此衰，岂得胜奔趋。十年顾妻子，心力都成虚。分离有定分，久暂理不殊，翻笑危急时，奔走徒区区。君时听我语，颜色惨不舒。乱世畏盛名，薄俗容小儒。生来远朝市，谓足逃沮洳。长官诛求急，姓氏属里胥。夜半闻叩门，瓶盎少所储。岂不惜堂构，其奈愁征输。庭树好追凉，剪伐存枯株。池荷久不闻，岁久填泥淤。废宅锄为田，荠麦生阶除。当时栖息地，零落今无余。生还爱节物，高会逢茱萸。好采篱下菊，且读囊中书。中怀苟自得，外物非吾须。君观鸱夷子，眷恋倾城姝。千金亦偶然，奚足称陶朱。不如弃家去，渔钓山之隅。江湖至广大，何惜安微躯。挥手谢时辈，慎勿空踌蹰。
雒阳行,明末清初,吴伟业,诏书早洗雒阳尘，叔父如王有几人。先帝玉符分爱子，西京铜狄泣王孙。白头宫监锄荆棘，曾在华清内承直。遭乱城头乌夜啼，四十年来事堪忆。神皇倚瑟楚歌时，百子池边袅柳丝。早见鸿飞四海翼，可怜花发万年枝。铜扉未启牵衣谏，银箭初残泪如霰。几年不省公车章，从来数罢昭阳宴。骨肉终全异母恩，功名徒付上书人。贵彊无取诸侯相，调护何关老大臣。万岁千秋相诀绝，青雀投怀玉鱼别。昭丘烟草自苍茫，汤殿香泉暗呜咽。析圭分土上东门，宝毂雕轮九陌尘。骊山西去辞温室，渭水东流别任城。少室峰头写桐漆，灵光殿就张琴瑟。愿王保此黄发期，谁料遭逢黑山贼。嗟乎龙种诚足怜，母爱子抱非徒然。江夏漫裁修柏赋，东阿徒咏《豆萁》篇。我朝家法逾前制，两宫父子无遗议。廷论繇来责佞夫，国恩自是优如意。万家汤沐启周京，千骑旌旗给羽林。总为先朝怜白象，岂知今日误黄巾。邹枚客馆伤狐兔，燕赵歌楼散烟雾。茂陵西筑望思台，月落青枫不知路。今皇兴念穗帷哀，流涕黄封手自裁。殿内遂停三部伎，宫中为设八关斋。束薪流水王人戍，太牢加璧通侯祭。帝子魂归南浦云，玉妃泪洒东平树。北风吹雨故宫寒，重见新王受诏还。惟有千寻旧松栝，照人落落嵩高山。
三松老人歌,明末清初,吴伟业,三松老人七十一，箬帽棕鞋神奕奕。座上支颐避世翁，少年走马长安客。长安此日车如风，十人五人衣衫同。卖术黄银殷七七，搊筝翠袖张红红。西苑楼台飞百尺，洛阳贾人进花石。宣政门开候赐钱，杜陵日暮分曹弈。大艑十丈封黄罗，彄环一寸如清矑。织罽先呈尚衣局，饰珰共宴卖珠胡。二月高梁走燕九，小儿缘橦女射柳。马客虬须笑系鞭，蛾姬辅靥呼尝酒。贺老琵琶李谟笛，兴庆楼前初下直。曲曲新声我辈闻，五侯宣索知何及。玉河归骑景阳钟，曳缟乘胜胜日中。醉值金吾争道过，将军司隶与钱通。二十年来重到此，不见当年游侠子。南陌朝催间架钱，西山夜拾回中矢。老夫濩落复何求，寒笛江潭独倚楼。一身结客半天下，万里归来空白头。
听女道士卞玉京弹琴歌,明末清初,吴伟业,鴐鹅逢天风，北向惊飞鸣。飞鸣入夜急，侧听弹琴声。借问弹者谁，云是当年卞玉京。玉京与我南中遇，家近大功坊底路。小院青楼大道边，对门却是中山住。中山有女娇无双，清眸皓齿垂明珰。曾因内宴直歌舞，坐中瞥见涂鸦黄。问年十六尚未嫁，知音识曲弹清商。归来女伴洗红妆，枉将绝技矜平康。如此才足当侯王。万事仓皇在南渡，大家几日能枝梧。诏书忽下选蛾眉，细马轻车不知数。中山好女光徘徊，一时粉黛无人顾。艳色如为天下传，高门愁被旁人妒。尽道当前黄屋尊，谁知转盼红颜误。南内方看起桂宫，北兵早报临瓜步。闻道君王走玉骢，犊车不用聘昭容。幸迟身入陈宫里，却早名填代籍中。依稀记得祁与阮，同时亦中三宫选。可怜俱未识君王，军府抄名被驱遣。漫咏临春琼树篇，玉颜零落委花钿。当时错怨韩擒虎，张孔承恩已十年。但教一日见天子，玉儿甘为东昏死。羊车望幸阿谁知，青冢凄凉竟如此。我向花间拂素琴，一弹三叹为伤心。暗将别鹄离鸾引，写入悲风怨雨吟。昨夜城头吹筚篥，教坊也被传呼急。碧玉班中怕点留，乐营门外卢家泣。私更装束出江边，恰遇丹阳下渚船。剪就黄絁贪入道，携来绿绮诉婵娟。此地繇来盛歌舞，子弟三班十番鼓。月明弦索更无声，山塘寂寞遭兵苦。十年同伴两三人，沙董朱颜尽黄土。贵戚深闺陌上尘，吾辈漂零何足数。坐客闻言起叹嗟，江山萧瑟隐悲笳。莫将蔡女边头曲，落尽吴王苑里花。
后东皋草堂歌,明末清初,吴伟业,君家东皋枕山麓，百顷流泉浸花竹。石田书画数百卷，酷嗜平生手藏录。隐囊麈尾寄萧斋，鸿鹄高飞鹰隼猜。白社青山旧居在，黄门北寺捕车来。有诏怜君放君去，重到故乡栖隐处。短策仍看屋后山，扁舟却系门前树。此时钩党虽纵横，终是君王折槛臣。放逐纵缘当事意，江湖还赖主人恩。一朝龙去辞乡国，万里烽烟归未得。可怜双戟中丞家，门帖凄凉题卖宅。有子单居持户难，呼门吏怒索家钱。穷搜发箧应无计，弃掷城南五尺山。任移花药邻家植，未剪松杉僧舍得。渔舟网集习家池，官道人牵到公石。石础虽留不记亭，槿篱还在半无门。欹桥已断眠僵柳，醉壁谁扶倚瘦藤。尚有荒祠丛废棘，丰碑草没犹堪识。阶前田父早歌呼，陌上行人增叹息。我初扶杖过君家，开尊九月逢黄花。秋日溪山好图画，石田真迹深咨嗟。传闻此图再易主，同时宾客知存几。又见溪山改旧观，雕栏碧槛今已矣。摇落深知宋玉愁，衡阳雁断楚天秋。斜晖有恨家何在，极浦无言水自流。我来草堂何处宿，挑镫夜把长歌续。十年旧事总成悲，再赋闲愁不堪读。魏寝梁园事已空，杜鹃寂寞怨西风。平泉独乐荒榛里，寒雨孤村听暝钟。
昙阳观访文学博介石兼读苍雪师旧迹有感,明末清初,吴伟业,先生头白发垂耳，博士无官家万里。讲席漂零笠泽云，乡心断绝昆明水。南来道者为苍公，说经如虎诗如龙。大渡河头洗白足，一枝椰栗栖中峰。与君相见砉然笑，石床对语羁愁空。故园西境接身毒，雪山照耀流沙通。神僧大儒却并出，雕题久矣渐华风。呜呼铜鼓鸣，庄蹻起。青草湖边筑营垒，金马碧鸡怅已矣。人言尧幽囚，或言舜野死，目断苍梧泪不止。吾州城南祠仙子，窈窕丹青映图史。玉棺上天人不见，遗骨千年蜕于此。先生结茅居其傍，归不归兮思故乡。尽道长沙军，已得滇池王。伏波南下开夜郎，乌爨孤城犹屈强。青蛉绝塞终微茫。忽得山中书，苍公早化去。支遁经台树陨花，文翁书屋风飘絮。噫嘻乎悲哉！香象归何处，杜宇啼偏哀。月明梦落桄榔台。丈夫行年已七十，天涯戎马知何日。点苍青，洱海白，道路虽开亦无及。
吾谷行,明末清初,吴伟业,吾谷千章万章木，插石缘溪秀林麓。中有双株向背生，并干交柯互蟠曲。一株夭矫面东风，上拂青云宿黄鹄。黄鹄引吭鸣一声，响入瑶花飞簌簌。一株偃蹇踞阴崖，半死半生遭屈辱。雷劈烧痕翠鬣焦，雨垂漏滴苍皮缩。泥崩石断迸枯根，鼠窜虫穿隐空腹。行人过此尽彷徨，日暮驱车不能速。前山路转相公坟，宰木参差乱入云。枝上子规啼碧血，道傍少妇泣罗裙。罗裙碧血招魂哭，寡鹄羁雌不忍闻。同伴几家逢下泪，羡他夫婿尚从军。可怜吾谷天边树，犹有相逢断肠处。得免仓皇剪伐愁，敢辞漂泊风霜惧。木叶山头雪正飞，行人十月辽阳戍。兄在长安弟玉关，摘叶攀条不能去。昨宵有客大都来，传道君王幸渐台。便殿含毫题诏湿，閤门走马报花开。宫槐听取从官咏，御柳催成应制才。定有春风到吾谷，故园不用忧樵牧。虽遇彫枯坠叶黄，恰逢滋茂攒条绿。繇来荣落总何常，莫向千门羡栋梁。君不见庾信伤心《枯树赋》，纵吟风月是他乡。
遣闷 其二,明末清初,吴伟业,鸡既鸣矣升高堂，问我消息来何方。欲语不语心彷徨。当年奔走虽茫茫，两亲筋力支风霜。上有王母方安康，下有新妇相扶将。小妹中夜缝衣裳，百口共到南湖庄。只今零落将谁望，出门一步纷蜩螗。十人五人委道傍，去乡五载重相见。江湖到处逢征战，一家未遂升平愿。百年那得长贫贱。
遣闷 其三,明末清初,吴伟业,人生岂不繇时命，万事忧愁感双鬓。兄弟三人我衰病，齿牙落尽谁能信。畴昔文章倾万乘，道傍争欲知名姓。中年读《易》甘肥遁，归来拟展云山兴。赤城黄海东南胜，故园烽火忧三径。京江战骨无人问，愁吟独向南楼凭。风尘咫尺何时定。故人往日燔妻子，我因亲在何敢死。憔悴而今困于此，欲往从之愧青史。
遣闷 其四,明末清初,吴伟业,生男欢喜生女怜，嗟我无子谁尤天。伤心七女尽亡母，啾啾乳燕枝难安。一女血泪啼阑干，舅姑岭表无书传。一女家破归间关，良人在北愁戍边。更有一女忧烽烟，围城六月江风寒。使我念此增辛酸，其余镫下行差肩。见人悲叹殊无端，携手游戏盈床前。相思夜阑更剪烛，严城鼓声振林木。众雏怖向床头伏，摇手禁之不敢哭。
遣闷 其五,明末清初,吴伟业,舍南春水成清渠，其上高柳三五株。草阁窈窕花扶疏，园有菜茹池有鱼。蓬头奴子推鹿车，艺瓜既熟分里闾。忽闻兵马来城隅，南翁北叟当窗趋。我把耒锄心踌蹰，问言不答将无愚。老大无成灌蔬壤，暂息干戈窃偃仰。舍之出门更何往，手种松杉已成长。
遣闷 其六,明末清初,吴伟业,白头儒生良自苦，独抱陈编住环堵。身历燕南遍齐鲁，摩挲漆经观石鼓。上探商周过三五，矻矻穷年竟奚补，岣嵝山头祝融火，百王遗文弃如土。马矢高于矍相圃，笺释虫鱼付榛莽。寓言何必齐庄周，属辞何必通《春秋》。一字不向人间留，乱离已矣吾无忧。
京江送远图歌,明末清初,吴伟业,京江流水清如玉，杨柳千条万条绿。画舫劳劳送客亭，勾吴人去官巴蜀。巴蜀东南僰道开，夷牢山下居民屋。诸葛城悬断栈边，李冰路凿颠崖腹。不知置郡始何年，即叙西戎启荒服。吾祖先朝事孝宗，清郎远作蛮方牧。家世流传饯别图，知交姓字摩挲读。先达乡邦重文沈，太仆丝萝共华省。征仲当时尚少年，后来词翰臻能品。师承父执石田翁，婉致姻亲书画请。相城高卧洒云烟，话到相知因笑肯。太守严程五马装，山人尺素双江景。草色官桥从骑行，花时祖帐离尊饮。碧树遥遥别袂情，青山叠叠征帆影。首简能书枝指生，挥毫定值残酲醒。狂草平生见尽多，爱看楷法藏锋紧。征仲关心画后题，石田句把前贤引。杜老曾游擘荔支，涪翁有味尝苦笋。此地居然风土佳，丈人仕宦堪高枕。呜呼孝宗之世真成康，相逢骨肉游羲皇。瞿塘剑阁失险阻，出门万里皆康庄。虽为边郡二千石，经过黑水临青羌。氂牛徼外无传堠，铁锁江头弗置防。去国岂愁亲故远，还家讵使鬓毛苍。吾吴儒雅倾当代，石田既没风流在。待诏声华晚更遒，枝山放达长无害。岁月悠悠习俗非，江乡礼数归时态。纵有丹青老辈存，故家兴会知难再。京口千帆估客船，金焦依旧青如黛。巫峡巫山惨憺风，此州迢递浮云碍。正使何人送别离，登高肠断乌蛮塞。衰白嗟余老秘书，先人名德从头载。废楮残缣发浩歌，一天诗思江山外。
雁门尚书行,明末清初,吴伟业,雁门尚书受专征，登坛顾盼三军惊。身长八尺左右射，坐上咄吒风云生。家居绝塞爱死士，一日费尽千黄金。读书致身取将相，关西鼠子方纵横。长安城头挥羽扇，卧甲韬弓不忘战。持重能收壮士心，沉机好待凶徒变。忽传使者上都来，夜半星驰马流汗。覆辙宁堪似往年，催军还用松山箭。尚书得诏初沉吟，蹶起横刀忽长叹：我今不死非英雄，古来得失谁由算？椎牛誓众出潼关，墟落萧条转饷难。六月炎蒸驱万马，二崤风雨断千山。雄心慷慨宵飞檄，杀气凭陵老据鞍。扫箨谋成频抚剑，量沙力尽为传餐。尚书战败追兵急，退守岩关收溃卒。此地乘高足万全，只今天险嗟何及。蚁聚蜂屯已入城，持矛瞋目呼狂贼。战马嘶鸣失主归，横尸撑距无能识。乌鸢啄肉北风寒，寡鹄孤鸾不忍看。愿逐相公忠义死，一门恨血土花斑。故园有子音书绝，勾注烽烟路百盘。欲走云中穿紫塞，别寻奇道访长安。长安到日添悲哽，茧足荆榛见眢井。辘轳绳断野苔生，几尺枯泉见形影。永夜曾归风露清，经秋不化冰霜冷。二女何年驾碧鸾，七姬无冢埋红粉。复壁藏儿定有无，破巢穷鸟回将雏。时来作使千兵势，运去流离六尺孤。傍人指点牵衣袂，相看一恸真吾弟。诀绝难为老母心，护持始识遗民意。回首潼关废垒高，知公于此葬蓬蒿。沙沉白骨魂应在，雨洗金疮恨未消。渭水无情自东去，残鸦落日蓝田树。青史谁人哭藓碑，赤眉铜马知何处。呜呼材官铁骑看如云，不降即走徒纷纷。尚书养士三十载，一时同死何无人，至今唯说乔参军！
雕桥庄歌,明末清初,吴伟业,常山古槐千尺起，雕桥西畔尚书里。偃盖青披大茂云，扶疏响拂韩河水。水部山庄绕碧渠，弹琴长啸修篁里。今年相见在长安，据鞍却笑吾衰矣。尽道新枝任栋梁，不知老干经风雨。自言年少西韩生，幽并豪侠皆知名。酒酣箕踞听鼓瑟，射麋击兔邯郸城。天生奇质难自弃，一朝折节倾公卿。当时海内推高邑，赵公简重称相得。才地能交大父行，襟期雅负名贤识。公曾过我读书处，笑倚南楼指庭树。归田太宰昔同游，廿载林泉共来去。此是君恩优老臣，后来吾辈应难遇。每思此语辄泫然，知己投荒绝塞天。同是冢臣恩数异，伤心非复定陵年。黄巾从此成贻祸，青史谁来问断编。钩党几家传旧业，干戈何地著平泉。我有山庄幸如故，老树吟风自朝暮。磐石宁容虫蚁穿，斧斤不受樵苏误。铃索高斋拥赐书，名花异果雕栏护。绿菂红蕖水面开，门前即是鸣驺路。子弟传呼千骑归，不教鞍马惊鸥鹭。年年细柳与新蒲，妆点溪山入画图。四海烽烟乔木在，一窗镫火故人无。相逢只有江南客，头白尊前伴老夫。
海户曲,明末清初,吴伟业,大红门前逢海户，衣食年年守环堵。收藁腰镰拜啬夫，筑场贳酒从樵父。不知占籍始何年，家近龙池海眼穿。七十二泉长不竭，御沟春暖日涓涓。平畴如掌催东作，水田漠漠江南乐。鴐鹅鸊鹈满烟汀，不枉人呼飞放泊。后湖相望筑三山，两地神州咫尺间。遂使相如夸陆海，肯教王母笑桑田。蓬莱楼阁云霞变，晾鹰台上何王殿。传说新罗玉海青，星眸雪爪飞如练。诈马筵开挏酒香，割鲜夜饮仁虞院。二百年来话大都，平生有眼何曾见。头白经过是旧朝，春深惯锁黄山苑。典守唯闻中使来，樵苏辄假贫民便。芳林别馆百花残，廿四园中烂漫看。记得尚方初荐品，东风铃索护雕栏。葡萄满摘倾筠笼，蘋果新尝捧玉盘。赐出宫中公主谢，分遗阙下侍臣餐。一朝剪伐生荆杞，五柞长杨怅已矣。野火风吹蚂蚁坟，枯杨月落虾蟆水。尽道千年苑囿非，忽惊万乘车尘起。雄图开国马蹄劳，将相风云剑槊高。帐殿行城三十里，旌旗猎猎响鸣鞘。朝鲜使者奇毛进，白鹰刷羽霜天劲。旧迹凌歊好放雕，荒台百尺登临胜。俊鹘重经此地飞，墨河讲武当年盛。吊古难忘百战心，扫空雉兔江山净。新丰野老惊心目，缚落编篱守麋鹿，兵火摧残泪满衣，升平再睹修茅屋。衰草今成御宿园，豫游只少千章木。上林丞尉已连催，洒扫离宫补花竹。人生陵谷不须哀，芦苇陂塘雁影来。君不见鄠杜西风萧瑟里，丹青早起濯龙台。
过姜给事如农,明末清初,吴伟业,侍从知名早，萧条淮海东。思亲当道梗，哭弟在途穷。骨肉悲歌里，君臣信史中。翩翩同榜客，相对作衰翁。
喜愿云师从庐山归,明末清初,吴伟业,胜绝观心处，天风万壑声。石门干镜入，云海一身轻。出世悲时事，忘情念友生。乱离兄弟恨，辜负十年盟。
怀杨机部军前,明末清初,吴伟业,同时迁吏独从征，人道戎旃谴责轻。诸将自承中尉令，孤臣谁给羽林兵。忧深平勃军南北，疏讼甘陈谊死生。犹有内谗君不顾，亦知无语学公卿。
江楼别幼弟孚令,明末清初,吴伟业,野色沧江思不穷，登临杰阁倚虚空。云山两岸伤心里，雨雪孤城泪眼中。病后生涯同落木，乱来身计逐飘蓬。天涯兄弟分携苦，明日扁舟听晓风。
扬州,明末清初,吴伟业,尽领通侯位上卿，三分淮蔡各专征。东来处仲无他志，北去深源有盛名。江左衣冠先解体，京西豪杰竟投兵。只今八月观涛处，浪打新塘战鼓声。
将至京师寄当事诸老 其一,明末清初,吴伟业,柴门秋色草萧萧，幕府惊传折简招。敢向烟霞坚笑傲，却贪耕凿久逍遥。杨彪病后称遗老，周党归来话圣朝。自是玺书修盛举，此身只合伴渔樵。
将至京师寄当事诸老 其二,明末清初,吴伟业,莫嗟野老倦沉沦，领略青山未是贫。一自弓旌来退谷，苦将行李累衰亲。田因买马频书券，屋为牵船少结邻。今日巢由车下拜，凄凉诗卷乞闲身。
将至京师寄当事诸老 其三,明末清初,吴伟业,匹马天街对落晖，萧条白发怅谁依。北门待诏宾朋盛，东观趋朝故旧稀。雪满关河书未到，月斜宫阙雁还飞。赤松本是留侯志，早放商山四老归。
将至京师寄当事诸老 其四,明末清初,吴伟业,平生踪迹尽繇天，世事浮名总弃捐。不召岂能逃圣代，无官敢即傲高眠。匹夫志在何难夺，君相思深自见怜。记送铁崖诗句好，白衣宣至白衣还。
恭纪驾幸南海子遇雪大猎,明末清初,吴伟业,君王射猎近长安，龙雀刀镮长宝鞍。立马山川千骑拥，赐钱父老万人看。霜林白鹿开金弹，春酒黄羊进玉盘。不向回中逢大雪，无因知道外边寒。
朝日坛,明末清初,吴伟业,晓日曈昽万象铺，六龙衔烛下平芜。石坛爟火燔玄牡，露掌华浆饮渴乌。不夜城传宣夜漏，玉宫朝奉竹宫符。即今东汜西昆处，尽入铜壶倒景殊。
怀王奉常烟客,明末清初,吴伟业,把君诗卷问南鸿，憔悴看成六十翁。老去祇应添鬓雪，愁来那得愈头风。田园芜没支筇懒，书画萧条隐几空。犹喜梅花开绕屋，腊醅初熟草堂中。
哭苍雪 其一,明末清初,吴伟业,忆昔穿云到上方，飞泉夹路笋舆忙。孤松半榻霜颠白，清磬一声山叶黄。得道好穷诗正变，观心难遣世兴亡。汰公塔在今同传，无著天亲共影堂。
哭苍雪 其二,明末清初,吴伟业,说法中峰语句真，沧桑阅尽剩闲身。宗风实处都成教，慧业通来不碍尘。白社老应空世想，青山我自哭诗人。总教落得江南梦，万树梅花孰比邻。
赠辽左故人三首 其一,明末清初,吴伟业,诏书切责罢三公，千里驱车向大东。曾募流移耕塞下，岂迁豪杰实关中？桑麻亭障行人断，松杏山河战骨空。此去累臣闻鬼哭，可无杯酒酹西风！
赠辽左故人三首 其二,明末清初,吴伟业,短辕一哭暮云低，雪窖冰天路惨凄。青史几年朝玉马，白头何日放金鸡？燕支塞远春难到，木叶山高鸟乱啼。百口总行君莫叹，免教少妇忆辽西。
赠辽左故人 其三,明末清初,吴伟业,潦倒南冠顾影惭，残生得失忏瞿昙。君恩未许夸前席，世路谁能脱左骖。雁去雁来空塞北，花开花落自江南。可怜庾信多才思，关陇乡心已不堪。
赠辽左故人 其四,明末清初,吴伟业,浮生踪迹总茫然，两拜中书再徙边。尽有温汤堪疗疾，恰逢灵药可延年。垂来文鼠装绵暖，射得寒鱼入馔鲜。只少江南好春色，孤山梅树罨溪船。
赠辽左故人三首 其三,明末清初,吴伟业,路出西河望八城，保宫老母泪纵横。重围屡困孤身在，垂死翻悲绝塞行。尽室可怜逢将吏，生儿真悔作公卿。萧萧夜半玄菟月，鹤唳归来梦不成。
赠辽左故人 其六,明末清初,吴伟业,齐女门前万里台，伤心砧杵北风哀。一官误汝高门累，半子怜渠快婿才。失母况经关塞别，从夫只好梦魂来。摩挲老眼千行泪，望断寒云冻不开。
观蜀鹃啼剧有感 其一,明末清初,吴伟业,花发春江望眼空，杜鹃声切画帘通。亲朋形影镫前月，家国音书笛里风。百口悔教从鸟道，一官催去堕蚕丛。雪山盗贼今何处，肠断箜篌曲未终。
观蜀鹃啼剧有感 其二,明末清初,吴伟业,江关萧瑟片帆留，策马俄成万里游。失计未能全爱子，端居何用觅封侯。云山已断中宵梦，弦管犹开旧日楼。二月东风吹水调，鹡鸰原上使人愁。
观蜀鹃啼剧有感 其三,明末清初,吴伟业,平生兄弟剧流连，高会南楼尽少年。往事酒杯来梦里，新声歌板出花前。青城道士看游戏，白发衰翁漫放颠。双泪正垂俄一笑，认君真已作神仙。
观蜀鹃啼剧有感 其四,明末清初,吴伟业,过尽蛮江与瘴河，还家有弟脱兵戈。狂从剧孟千场博，老爱优旃一曲歌。红豆花开声宛转，绿杨枝动舞婆娑。不堪唱彻关山调，血污游魂可奈何。
思陵长公主挽诗,明末清初,吴伟业,贵主徽音美，前朝典命光。鸿名垂远近，哀诔著兴亡。托体皇枝贵，承休圣善祥。母仪惟谨肃，家法在矜庄。上苑秾桃李，瑶池小凤凰。鸾音青绣屉，鱼笏皂罗囊。沉燎熏炉细，流苏宝盖香。禊期陪祓水，茧馆助条桑。绿綟芃兰佩，红螭薤叶璋。锡封需大国，唤仗及回廊。受册威仪定，传烽羽檄忙。司舆停卤簿，掌瑞彻珩璜。婺宿明河澹，薇垣太白芒。至尊忧咄咤，仁寿涕彷徨。郦邑年方幼，琼华齿正芳。艰难愁付托，颠沛惧参商。文葆怜还戏，胜衣泣未遑。从容咨傅母，倥急询貂珰。传箭闻严鼓，投签见拊床。内人缝使甲，中旨票支粮。使者填平朔，将军带护羌。宁无一矢救，足慰两宫望。盗贼狐篝火，关山蚁溃防。逍遥师逗挠，奔突寇披猖。牙纛看吹折，梯冲舞莫当。妖氛缠象阙，杀气满陈仓。天道真蒙昧，君心顾慨慷。割慈全国体，处变重宗潢。胄子除华绂，家丞具急装。敕须离禁闼，手为换衣裳。社稷仇宜报，君亲语勿忘。遇人耑退让，慎己旧行藏。国母摩笄刺，宫娥掩袂伤。他年标信史，同日见高皇。元主甘从殉，君王入未央。抽刀凌左阖，申脰就干将。啑血彤闱地，横尸紫御汪。绝吭苏又咽，瞑睫倦微扬。裹褥移私第，沾胸进勺浆。誓肌封断骨，茹戚吮残创。死早随诸妹，生犹望二王。股肱羞魏相，肺腑恨周昌。贼遁仍函谷，兵来岂建康。六军剺面恸，四海遏音丧。故国新原庙，群臣旧奉常。赗圭陈厌翟，题凑载辒辌。隧逼贤妃冢，山疑望子冈。衔哀存父老，主祭失元良。诀绝均抔土，飘零各异方。衣冠嬴博葬，风雨鹡鸰行。浩劫归空壤，浮生寄渺茫。玉真图下发，申伯劝承筐。沅浦余尧女，营丘止孟姜。君臣今世代，甥舅即蒸尝。汤沐乡亭秩，家门殿省郎。凄凉脂粉硙，零落绮罗箱。宅枕平津巷，街通少府墙。画闲偕妯娌，晓坐向姑嫜。偶语追铜雀，无聊问柏梁。豫游推插柳，胜迹是梳妆。菡萏鸳鸯扇，茱萸鹦鹉觞。大庖南膳厂，奇卉北花房。暖阁葫芦锦，温泉豆蔻汤。雕薪狮首炭，甜食虎睛糖。壮丽成焦土，榛芜拱白杨。麋游鳷鹊观，苔没斗鸡坊。荀灌心惆怅，秦休志激昂。崩城身竟殒，填海愿难偿。命也知奚憾，天乎数不臧。累歔床箦语，即窆寝园傍。半体先从父，遗骸始见娘。黄泉母子痛，白骨弟兄殇。夙昔铜驼泣，诸陵石马荒。三年修荇藻，一饭奠嵩邙。寒食重来路，新阡宿草长。溪田延黍稼，陇笛卧牛羊。朽壤穿蝼蚁，惊沙起鸹鸧。病樗眠废社，衰苇折寒塘。列刹皇姑寺，驮经内道场。侍鬟称练行，小像刻沉香。玉座悬朱帐，金支渡法航。少儿添画烛，保媪伴帷堂。露湿丹枫冷，星稀青鸟翔。幡旄晨隐隐，铃镊夜将将。控鹤攀龙驭，骖麟谒帝阊。灵妃歌缥缈，神女笑徜徉。苦雾迷槐市，雌霓绕建章。归酅思五庙，涉汉泪三湘。柔福何惭宋，平阳可佐唐。虞洲瞻返日，蒿里叫飞霜。自古遭兵扰，偏嗟拥树妨。鲁元驰孔亟，芊季负仓黄。漂泊悲临海，包含耻溧阳。本朝端阃阈，设制胜岩疆。虞顺惇恭俭，时危植纪纲。英声起北地，雅操迈东乡。新野坟松直，招祇祠柏苍。薤歌虽惨憺，汗简自辉煌。谥号千秋定，铭旌百祀彰。秦箫吹断续，楚挽哭沧浪。
题归元恭僧服小像 其一,明末清初,吴伟业,金粟山人道者装，玉山秋尽草堂荒。劫灰重作江南梦，一曲开元泪万行。
题归元恭僧服小像 其二,明末清初,吴伟业,共道淇园长异材，风欺雪压倩谁栽。道人扫向维摩壁，千尺苍龙护讲台。
送王元照 其一,明末清初,吴伟业,青山补屋爱流泉，画里移家就辋川。添得一舟乘兴上，烟波随处小游仙。
送王元照 其二,明末清初,吴伟业,始兴公子旧诸侯，丹荔红蕉岭外游。席帽京尘浑忘却，被人强唤作廉州。
送王元照 其三,明末清初,吴伟业,朔风归思满萧关，笔墨荒寒点染间。何似大痴三丈卷，万松残雪富春山。
和季沧苇侍御兼吊天中给谏榇归自辽左,明末清初,龚鼎孳,江流何滔滔，岳峙何㠥㠥。奔潮无砥柱，百川徒漫瀰。古来忠孝节，岂随天壤圮。南风方不竞，断岸孤舟舣。伯仲挺英姿，骅骝九霄驶。贤兄早禁闼，同朝吾甚喜。诗画许矜赏，烟霞生爪指。献替羞雷同，高曳东华履。忽复排阊阖，忧危心遽尔。皋益戒无虞，其君宁有此。我皇实优容，小臣言过矣。衔恩涉关塞，抱书牧羊豕。当其廷诤时，我忝交戟里。畏死不敢救，芒刺攒心髓。颇闻秉钧怒，忧天奚藉杞。去年凶问至，伤心违岵屺。一歌折槛行，老泪穿蒿里。令弟都亭骢，上书屡称旨。矫矫当门兰，疾风劲不倚。或时召狂奴，对酒荆高市。薄俗善窥人，将无累吾子，庙堂有钜公，时事难抵齿。求言诏忽下，义愤填膺起。对仗舌仍噤，辱胜望尘跪。甫传弹事人，雷霆森谏纸。杂治烦王公，抗论穷端委。大体存堂帘，连逮及拂士。木索上枫宸，正以旌如矢。何人是魏其，主圣吾所恃。天颜果一回，无罪此人理。感深犹颂系，温言飞玉几。开生汝忠爱，招魂渡辽水。当年薄谴意，徘徊辇原止。盖棺复弹冠，道亨命非否。四海欢且泣，宁独同枌梓。鼗铎悬天衢，封事浩难纪。逢干在一门，后先耀国史。君仁则臣直，此真台谏耳。丈夫有遭遇，讵必属阿唯。三复纪梦吟，若兄今不死。
金陵篇用李空同汉京篇韵,明末清初,龚鼎孳,六代丛金粉，千门艳绮罗。笙歌横玉阙，楼阁傍银河。银河玉阙伤心丽，垂柳曾笼王谢第。朱门双燕自翩跹，琼树三山空掩蔽。杜鹃春望隔天津，璧月临春更有人。羽书禁闼床皆满，祠庙青溪祷不神。相府衙兵森子弟，戟门夜识金银气。秦宫貂珥逼将军，李广戈矛偿醉尉。夕烽飞过广陵城，小队传呼宫辇行。官里别驱黄幄去，六军亲倒翠旗迎。帘前墨敕夸行在，河上楼船陨将星。幡出石头王迹地，表书铁券世家名。繁华久触高明忌，满目新亭人似寐。长堑偏容鼓角过，斜阳最耐兴亡事。台城白日乱鸦号，复道香尘长野蒿。宝钿妆成云易散，珠扉花冷月空高。世事从来多反覆，沧桑眼底翻陵谷。当年刀笔太纵横，此日风云纷角逐。金陵萧瑟剧堪怜，旧内钟山本接连。不见五陵裘马外，麒麟还对玉衣眠。
春夕行饮孙少宰北海斋中同秋岳赋,明末清初,龚鼎孳,北海先生厌朝籍，著书高卧青霞宅。有时置酒为欢娱，独许吾徒共春夕。曹子乃是江海人，辇下征书坐相迫。别来雄饮尽一斗，早踏春泥赴深酌。是夕六街初镫火，阗阗鼓声喧杂坐。长安小儿竞好事，唤作太平无不可。忆昔曾经天宝年，五侯七贵朱楼边。筑球走马金作埒，御沟杨柳飞晴烟。时危补阙同台谏，下直天街尚清晏。联袂行游灯市头，未觉萧条叹羁宦。乙丙之际风物移，春城沙满金笳吹。醉余尖倒褰珠箔，踏歌悲乐心难知。迩来雨散不复顾，金陵公子愁绕树。即看明月正怜人，谁使吾曹更萍聚。生不愿逐金张尘，遗世亦非嵇阮伦。偶然得意自杯斝，银筝绛烛相鲜新。酒酣起舞呼海岳，历历春星挂檐角。泰阶渐平兵不作，花时肯惜过逢数。
为赵友沂题所藏杨龙友画册和钱牧斋先生韵,明末清初,龚鼎孳,南渡谁秉国钧者，当时争指贵阳马。皖江老狐据当道，清流喋血盈朝野。金盘火齐高如山，斜封墨敕畴封还。葛岭闲堂格天阁，锦装大轴连云间。一夕延秋六军散，白衣红袖徒悲叹。相府图书等告身，沟渠纸墨残花乱。龙友笔墨殊萧然，鲭盘游戏还仙仙。解衣兴至一挥洒，千岩万壑生秋烟。黄骢裤褶驰南陆，愤作虎头飞食肉。铁戟沙迷战鼓沈，枥马惊星地翻轴。丹青纵横久更新，荆关董巨流传真。苍茫古色照金石，贵阳亦有风流人。赵生意气深相取，晴窗还并孤松抚。此物携持应有神，九疑落月三湘雨。
大风行,明末清初,龚鼎孳,长安大道尘拍天，朔风乍号何怒颠。传闻汉廷方虑狱，都人观者纷骈阗。侍郎拲梏叫阊阖，累累木索同钩连。一言脱口黄沙起，万事苍茫争片纸。曈昽日出轩辕宫，忍照孤臣戴盆死。诸老逡巡视牍背，或复义声鸣感慨。谦让移时议忽同，奋笔大书法当贷。其时群口欢如雷，今日始逢天眼开。金水桥边画漏静，浮云散尽终风回。初闻督府腾谤书，重瞳读之知子虚。闽海焚香万人哭，高幡急鼓随槛车。射乌城头海月昏，手飞铁炮鲸鲵奔。幕府上封曰臣亮，功大不可以罪论。出之缧绁须臾耳，独挈完城报天子。仆射军中若父兄，官罢人情乃如此。上党观察陈谊高，同时五贤郡法曹。对案流涕辄不食，不白此狱非人豪。六人逮系三广柳，生者三人复囚首。已分杨匡都市缚，谁纵虞卿解印走。我皇仁圣真如天，文书乙夜披甘泉。四十五牒同日上，满车薏苡消秋烟。今年盛夏雨泽枯，桑林步祷临天衢。诏下公车求谠直，请剑有人当陛呼。亚夫大胾胜赐玦，饱澍倾盆洗蒸热。敢云不雨烹宏羊，无乃为霖期傅说。七月十月曾几时，风翻雨骤何相随。天心倚伏殊有意，冰山毒雾空尔为。阴阳休咎关三府，人果回天天不怒。吁嗟乎五风十雨何足奇，君不见侍郎之风相公雨。
寿白母长歌,明末清初,龚鼎孳,甲乙之际无事无，台城白昼嗥妖狐。丞相按剑坐交戟，绯衣赤棒喧天衢。中有一人髯且怒，昔母赵娆父王甫。风雷炙手诧从龙，斧钺行空恣匣虎。失职蓝田怨久盈，俊厨风义激诸生。人伦月旦清裁出，大事《春秋》直笔争。是时二白皆年少，雕隼云峰立秋晓。霜翮常令狡兔愁。金眸不畏轻缯绕，希风海内盛诸君。挝鼓交腾逐客文，小人名辱身犹在。一言精悍张吾军，读书早读东京史。李杜齐名差可拟，纺车玉雪照镫青。古今淑母成君子，十年奏赋诎《甘泉》。敝箧同缄《宝剑篇》，一夕铜驼长荆棘。顿闻铁马嘶南天，草莽陈师勤国难。新亭对酒悲风乱，洒泣登舟动鬼神。扶危共望清和蒜，将军富贵蠡吾侯。汹汹先将乔固收，岂有曹鸾能讼党。却因刘鲔坐同谋。中宵片纸飞司隶，长者是兄羽者弟。郭揖相怜解绶惊，毛钦自失操兵锐。淰淰寒云贯械傍，过门别母空傍徨。寸葱对陨飞霜涕，萱草难忘受日长。此日清流遭六百，槛车一网纷驰逐。北寺空歌凤鸟衰，南冠谁念霜毛秃。武安夜夜醉金貂，耳语能宽避席骄。共羡苍头无李善，何期朱户有王调。电掣飙回格天阁，健儿快马冲铃柝。赫蹄小字颇难详，但言误饮姜刘药。上游旗纛卷飞樯，万甲传呼起晋阳。妄意人情合张角，顿令赤帻劳杨匡。大军北促楼船渡，降帆火照丹阳树。角巾无恙白先生，司马门空笳吹暮。辇珠舆璧又江东，回鹘明装舞队空。鼍鼓散军朝失势，壁门奏表夜论功。郿坞脐燃膏乍冷，罡风人堕仙霞岭。鱼轩象服有庞眉，萧条鼎养凄飘梗。大母含饴拥绛帷，冰鲦碧笋娱春晖。眼看桑海麻姑劫，天与花軿莱子衣。茅容鸡黍安林峤，捧檄还开北堂笑。汉廷辟举首贤良，独行何辞三府召。小弟虎观先上书，英声藉甚翔公车。长安卿相竞倒屣，恨不立置承明庐。扬雄文似翻迟荐，明月瑶阶掩秋扇。三十六宫嚬翠蛾，倾城伫冠昭阳殿。昨日长兄书自南，柴门菽水清且甘。钟阜晴云当户牖，蒲团香雨滋优昙。薄游倦折宫城柳，黄菊两开正重九。心随征雁过滹沱，急归为进南陔酒。若母吾母交义真，登堂一拜犹逡巡。敢云房杜忝明好，愿依陶孟称芳邻。栖栖京雒车尘白，项领磬折终何益。蕙茝离披自一时，葡萄烂漫仍千石。兴酣起舞属谁欢，卫尉东西不耐看。君知罗雀庭中事，正则何心薄子兰。归与若兄连榻语，信我风波久难处。小人有母恋牵裾，招隐况多丛桂侣。君家兄弟急朱轮，霄汉应须早致身。他日起居连八座，定知欢乐过千春。云门一奏党碑倒，雾霁甘陵日杲杲。女师母范世真稀，既有令名兼寿考。
吴郎南征赋别,明末清初,龚鼎孳,功名凭燕颔，三十佩吴钩。天地看横角，风尘避短裘。还家如出塞，多难贱封侯。自古磨崖绩，书生据上头。
万子年少自清江过访值余他出赋此寄谢 其一,明末清初,龚鼎孳,鼓城悲战色，岁晏客心同。一饭怜青眼，千年想《大风》。中原从逐鹿，吾党各飞鸿。厨俊相看尽，幽人得桂丛。
万子年少自清江过访值余他出赋此寄谢 其二,明末清初,龚鼎孳,门外清江路，张融万里船。道穷宽出世，书就痛编年。丰沛英雄老，曹刘壁垒坚。过江诸侠少，心折祖生鞭。
馆卿命下孝威以诗见赠和答 其一,明末清初,龚鼎孳,白简心犹悸，黄冠局不新。饥仍同曼倩，逸已愧刘驎。风俗骄焚桂，功名薄徙薪。向来薇蕨意，终是恋逋臣。
馆卿命下孝威以诗见赠和答 其二,明末清初,龚鼎孳,雁鹜谋诚短，夔龙地敢论。幻频看海市，梦亦怯天门。事过疑羊祜，时清醉屈原。侧身知亢悔，柔道欲占坤。
有闻,明末清初,龚鼎孳,万口同喑此一时，孤臣心敢望天知。相怜鲍管愚难及，并作膺滂死不辞。丹槛雷霆回草木，党碑风雨护蛟螭。丝纶高阁多黄发，缓带鸣珂自委蛇。
过巩鸿图都尉故居,明末清初,龚鼎孳,彩云萧史旧门阑，绮榻香销蕙草残。冠玉人偏轻鼎镬，餐霞骨合返旃檀。封章洒血心犹在，花月联吟梦已寒。定是神仙饶慧福，乐昌鸾镜不禁看。
过城东戚贵诸里第,明末清初,龚鼎孳,复道当年驻五侯，家家红袖拂箜篌。屏移凤蜡青烟冷，人去章华皓月流。垂柳依然临绣户，玉骢无计问高楼。重来江令头先白，不待言愁始欲愁。
怀方密之 其一,明末清初,龚鼎孳,修竹墙阴爱结邻，十年缟带奉清尘。天移忍复论交道，剑在何堪拟故人。同死臧洪谁慷慨，逃生张俭独悲辛。也知盗贼纵横甚，不敌江东丞相嗔。
怀方密之 其二,明末清初,龚鼎孳,掉臂天风万里游，奇怀跌宕俯沧洲。单衣短剑仇人赠，大壑雄峰倦眼收。漫倚洁身消毒怨，岂知名士尽离忧。他年执手三山岛，细数铜驼陌上愁。
春日宴集观宋徽宗墨宝,明末清初,龚鼎孳,宸翰高悬宝墨香，争从劫火拜灵光。杜鹃不解留青帝，鹦鹉犹能哭上皇。璧碗风烟禾黍后，金门花月駃騠傍。衔杯难尽文通感，独立苍茫过夕阳。
伯父雍篪公惠诗垂忆依韵奉报,明末清初,龚鼎孳,劫火昆明万事隤，壮心初向镜边灰。休文座上人非少，庾信江南赋独哀。满眼干戈疑去住，百年家国重徘徊。遥知檐日题书恨，泪裛新诗惨不开。
秦淮社集白孟新有诗纪事和韵,明末清初,龚鼎孳,次公礼法醉全宽，岸帜高吟一水寒。乱后江声仍北固，座中人影半南冠。自伤钩党名曾噪，颇怪坑儒策未完。狎客冷消三阁烬，却留寄字满琅玕。
舟过秦邮喜晤铁山司空,明末清初,龚鼎孳,芒砀天低万马秋，垂纶乞食老沧洲。贫厨浊酒宽霜鬓，高枕青山笑敝裘。江左竟挥王导涕，人间并忌李膺舟。蓬蒿客过还深掩，莫遣尘侵百尺楼。
和牧斋先生韵为丁继之题秦淮水阁,明末清初,龚鼎孳,开元白发镜中新，朱雀花寒梦后春。妆阁自题偕隐处，踏歌曾作太平人。乌啼杨柳仍芳树，鸥阅风波有定身。骠骑武安门第改，一帘烟月未全贫。
送盛顺伯归丹阳,明末清初,龚鼎孳,人雒相看鬓发苍，十年踪迹阻沧桑。畏途自懒嵇中散，古道难忘盛孝章。龙卧东京留党锢，乌啼北寺共星霜。樽前欲别重牵袂，辇路长秋过夕阳。
人日同张登子邓孝威游海幢寺访澹归上人,明末清初,龚鼎孳,雨后经行祇树林，石栏横屐碧苔岑。佛云不改清流色，人日偏宜海国阴。过岁白花飞蝶早，当时赤棒伏龙深。旅辰暇肯虚莲社，一饭青精万里心。
慰朱蒿庵都谏以言事谪官,明末清初,龚鼎孳,掖垣封事朝朝下，谁并朱云折槛名。断狱已无于定国，上书空累窦游平。批鳞君肯谋妻子，引手吾终愧友生。一斥未须悲仗马，从来骐骥惯长鸣。
寄彭禹峰方伯酬燕京留别韵,明末清初,龚鼎孳,得时鹰隼岂卑栖，行省威名播狄鞮。屐折围棋千帐静，檄成横槊万山低。军中转粟青天上，使者论功大夏西。柔远古惟恩信重，年来象马倦霜蹄。
和答禹峰大参见怀 其一,明末清初,龚鼎孳,汉廷流涕治安书，谣诼申申几詈余。四海交游官谪后，三更灯火雁来初。春星惜别惟弹剑，他日相逢肯下车。矫首南云无羽翼，晨风托寄一踌躇。
和答禹峰大参见怀 其二,明末清初,龚鼎孳,卧龙勋业日南旁，万里关河首独骧。抱膝已知输管乐，论心终自许膺滂。功成天马来西极，战定珠崖奉朔方。安得从公参佐暇，婆娑衰客共飞觞。
人日同古古诸君作,明末清初,龚鼎孳,十年浊酒望清尘，安得同君聚好春。嵇阮自成名下士，荆高岂是酒中人。吹箫仗剑非无事，辟谷封留总此身。珍重鹿门遗老在，须将出世答君亲。
清明同古古伯紫仲调兔床诸子登妙光阁感悼,明末清初,龚鼎孳,石火平催白首春，芳兰折尽感芳辰。布金园阔忘家俭，炊玉心枯念客贫。化去魂归无色界，悲来佛是有情人。让他帘外飞双燕，又见垂杨碧草新。
乌江怀古,明末清初,龚鼎孳,萧萧碧树隐红墙，古庙春沙客断肠。真霸假王谁胜负，淮阴高冢亦斜阳。
口号赠朱音仙,明末清初,龚鼎孳,万甲楼船仗水犀，一军莺燕散前溪。难闻拥髻消魂语，战垒苍茫落日低。
赠歌者王郎南归和牧斋先生韵 其一,明末清初,龚鼎孳,生成珠树有鸾栖，丞相鸣钟邸第西。为报五侯鲭又熟，平津花月贱如泥。
赠歌者王郎南归和牧斋先生韵,明末清初,龚鼎孳,长恨飘零入洛身，相看憔悴掩罗巾。后庭花落肠应断，也是陈宫失路人。
偶感,明末清初,龚鼎孳,东市朝衣溅血年，惊看老鹘奋霜拳。到头恩怨知谁是，田窦袁晁尽可怜。
灯屏词次牧斋先生韵 其一,明末清初,龚鼎孳,珠帘锦瑟事依稀，红泪抛残金缕衣。曾记五侯春宴罢，花前被酒玉骢归。
灯屏词次牧斋先生韵 其二,明末清初,龚鼎孳,楼阁凭将结绮猜，留仙裙带斗春来。汉宫蜡烛传铜雀，不逐昆明劫火回。
灯屏词次牧斋先生韵 其三,明末清初,龚鼎孳,开元法曲梦华遥，肠断春云度玉箫。宝马香车今夕动，几人回首杜鹃桥。
遣胥至曲阳拓北岳庙碑,明末清初,曹溶,吾衰屏尘杂，弱翰颇好弄。边州病寒瘁，凌秋墨池冻。流览欧赵录，日月聊自送。拟补夹漈疏，孰慰宣和痛。披剥裨聪明，蒐讨辞倥偬。庋藏虽百编，零落亦已众。侧思恒山陲，蛇蚓结昏霿。阴林上危岑，乱沫走虚洞。谷张饥狼罝，书听巢鸟哢。岿然翼灵祠，扫士消怨恫。中多琬琰章，扁刻见深砻。薤叶美离披，银钩凛森动。远溯贞观初，宋碑略成讽。书流晚媕媚，那许称伯仲。妙迹未充囊，古色屡回梦。浑河隔雄关，资尔出飞鞚。摹拓幸遄归，真气绕梁栋。入手蜡痕香，悬足龟跌空。匣芸驱粉蠹，贉缥装紫凤。遗文非细务，俗儒敢相控。祀典倏纷拿，目睫任群閧。海岳罗座间，一笑竭春瓮。
游云岗寺,明末清初,曹溶,释氛理时服，顿辔西郊阴。荒陬非乐邦，得友谐所钦。猛志惜暇日，独居多伤心。选徒越农圃，敷席荫飞岑。欢宴不知疲，昃景招鸣禽。反顾丹甍高，诸天布黄金。凿石象祇园，双树垂清森。宁意甲马场，黯黯孤壑深。奔湍吹白沙，迫冬仍浸淫。徐悟区中隘，率性惟幽寻。行帐因风翻，长笛和哀吟。三复河清篇，覆爵还自斟。
出门行,明末清初,曹溶,出门复入门，游子席不温。生来贵适志，难与妻孥论。大江东注洗胸臆，低眉缩手空逼仄。苦雨沾泥旧井颓，杨花落尽无颜色。发兴欲坐隋堤头，朱楼挟瑟打我愁。绿枪金甲塞州县，固应逸士甘扁舟。已卷书囊宿郊外，日高打鼓临春流。忽闻介马中宵动，千人走哭爷娘送。填街惊踏波沸天，重关断锁谁能控。不惜骨肉委尘沙，何况罗绮夹梁栋。军将原无取卵心，遗民自抱伤弓痛。此信传来已三四，长年收棹无行意。我本山中麋鹿人，且免预他忧乐事。呜呼广陵破后才三夏，客强主弱尤堪讶。市倡可使酒可饮，榷场鹾舶霸天下。势剧易繁终易涣，隔水遥将舆地看。芜城不复入新词，蜀冈烟柳旋零乱。如今不飞亦不伏，有眼但见鸣金镞。驱车何处定粗安，百钱底就君平卜。
故里吟,明末清初,曹溶,我本禾中民，暂作姑苏客。一年一度归去来，每见人情不如昔。恶雨连春蚕箔难，湖田侵水桑苗残。乡村苦盗市苦没，家无斗米衣裳单。成群游手贪言乱，传讹倾刻腾郊闬。识者稍为违俗行，辄起千人横目看。乘间但欲恣焚掠，此岂有意存炎汉。负贩低昂物价贵，里正胥徒热可畏。挂屋空遗一卷书，面色如灰少生气。亲知恤我招我返，具区烟浪滔天远。吴语轻浮莫久居，长卿倦辙今须挽。狐有首丘岂不忆，满室蓬蒿除未得。伯通故迹依然在，佣保随时宁敢悔。
牛心山寺,明末清初,曹溶,右卫城东寺，香台积雁毛。一川融夏雪，众壑舞松涛。落照牛羊小，悬崖日月高。欲留谈胜谛，长剑愧粗豪。
怀潘次耕,明末清初,曹溶,我友今安在，江村积潦深。苦吟过百战，高枕获初心。夙约花筹冷，闲愁戌管阴。定知游辙倦，鸡黍或相寻。
桐庐道中,明末清初,曹溶,细路循溪转，苍然易夕阴。城荒衔素壁，潭静带孤琴。野刹烟中见，危滩雨后深。桐君如可遇，便许掷华簪。
入北山深处 其一,明末清初,曹溶,薄暮穿松磴，盘崖路转通。竹深山磬冷，雁过雪楼空。樵侣时相引，筇枝意漫同。近传多虎迹，归兴转匆匆。
入北山深处 其二,明末清初,曹溶,树影疑无地，庵居恰有泉。溪冰危客渡，石籁响寒烟。翠湿常愁雨，山荒不记年。未能留信宿，猿鸟共愀然。
南昌,明末清初,曹溶,易世江湖在，疲民喘息难。罚轻群盗狎，兵动百城残。野葛荣疏雨，山楼放晓寒。却思全盛日，清事满鱼竿。
访陆绳仲,明末清初,曹溶,问族平原旧，空堂乃贮书。好山支枕后，幽草倚栏初。春气亲茶鼎，林香散壁鱼。一瓻曾古制，来往莫教疏。
南湾,明末清初,曹溶,就麓开幽栈，登登翠不穷。有时行树杪，终古在烟中。架壑翻忘险，飞流总嵌空。最愁多窅折，无处著渔翁。
同维思芝麓石鸣入山寻道公留雪浪轩竟日纪事,明末清初,曹溶,霁色溪回塔院明，春衫初试出郊行。松阴远送啼莺合，磴道青随踏草平。颓后讲台云自入，馔成香粒昼相迎。身惊学佛升堂晚，跃马看花误一生。
晚入东塔禅房,明末清初,曹溶,乍归禾里客怀酸，仅识城东旧讲坛。曲港欲邀仙舸宿，山风不动塔铃寒。一身与世悲空寂，初地从僧借羽翰。春晦更看游骑少，夜凉花雨撼栏杆。
答连江令秦景天 其一,明末清初,曹溶,彩绶新加小邑清，单车将指让乡行。却钱刘宠功名狭，存菊陶潜意气平。暑馆有花催酿秫，旅床无梦到销兵。交期尽浣风尘去，骏马吴钩万里情。
答连江令秦景天 其二,明末清初,曹溶,酌罢幽泉啸碧梧，天南倾盖惜征途。封侯岁尽双蓬鬓，卧雪人归一酒垆。曲里高山聊自傲，愁中沧海更谁扶。尺书报我非无意，落月深村听鹧鸪。
送程瑞伯还楚 其一,明末清初,曹溶,虎观当年视草人，客装憔悴秣陵春。片帆忽为思家去，六月江清采白蘋。
送程瑞伯还楚 其二,明末清初,曹溶,锦袖珠鞭白鼻騧，醉眠多在酒胡家。好携朱雀桥边月，遍踏黄陵庙口花。
送周月如守瑞州,明末清初,曹溶,沙飞柳色怨春还，醉泊吴关复楚关。差慰故乡离别梦，乱云黄叶似燕山。
江上与彦远别,明末清初,曹溶,天涯兵动惜分携，人去虔州路更西。试看山中红叶下，五溪秋热鹧鸪啼。
雨中渡玉溪,明末清初,曹溶,涧水南流雪有阴，冲风打桨散幽禽。谁知马背秋衣薄，不耐山中积翠深。
近望牛头山,明末清初,王铎,汉西郊野望牛头，滚滚寒云万顷流。钟磬不关兴败事，藤萝犹挂古今愁。树连山色低秦塞，水带军声别阆州。割据雄图忧后日，夕阳无语下寒丘。
卫藩旧邸遇酒南将军,明末清初,彭而述,又是悲秋日，初筵动旅情。若能为楚舞，何处得秦声？翠羽当轩媚，红妆耀甲明。兴亡无限感，洒泪忽沾缨。
渔阳老将行,明末清初,梁清标,渔阳重镇临边隅，将军燕颔赤虬须。少小结发事行阵，弯弓自请当单于。军中行酒青油幕，马上穿杨金仆姑。养士家财能立散，摧锋遍体无完肤。将军胆略古无两，逐北直取封侯赏。大小身经数百战，九边形势如指掌。报主濒死沙场中，论功欲绘凌烟上。岂知岁月空蹉跎，将军已老双鬓皤。内外一家方罢战，毳帐满地驱明驼。边备不修闲士马，归来小猎南山阿。猿臂无力射猛虎，雄心卧看浮云过。宝刀既卖宾客散，柴门反闭张雀罗。幽州健儿夜吹角，梦魂犹绕白狼河。
李园行,明末清初,梁清标,西直门外清泉流，李园钜丽甲皇州。苑内潺湲疏碧沼，天际窈窕开朱楼。锦堂绣幕列钟鼎，曲房密室鸣箜篌。戚畹生当全盛世，张筵招客多贵游。十五妖姬伺后阁，千金騕袅罗前头。珠履称觞金凿落，牙樯载酒木兰舟。胜赏四时欢不改，花落花开春常在。已分风月为主人，岂料桑田变沧海。予来系马门前树，寂寂池塘锁烟雾。不见当年歌舞人，春雨秋霜自朝暮。画栋欹斜落燕巢，芰荷零乱眠鸥鹭。殷勤但见白发翁，自言少小居园中。主人华贵拥金穴，为园钜万泥沙同。奇石移来俨幽壑，飞桥夭矫如长虹。芙蕖香满槐庭月，水阁凉生杨柳风。行乐几时宾客散，往事欻忽云烟空。池不种荷惟种稻，年年输税归王宫。吁嗟老翁何愚蒙，盛衰自昔犹转蓬。君不见石家金谷谁为主，丞相平泉亦尘土。李君李君昔何雄，慷慨相看泪如雨。
蕉林书室歌,明末清初,梁清标,主人疏放麋鹿性，小筑茆茨爱幽靓。地偏偶结陶潜庐，客至暂开蒋诩径。种蕉阴阴如绿天，北窗长日疑小年。攒茎抽叶布清影，赤日障蔽空堂寒。倚槛数竿竹，仿佛潇湘浦。秋晚畦流漠漠云，夜凉帘卷声声雨。主人乐此长闭关，檐花如绮图书闲。当门不种钩衣草，入室频移幽谷兰。车马九衢任杂遝，坐拥万卷心悠然。焚香偃仰复何事，萧飒志在沧洲间。尘壒纷纷安所极，独上元龙楼百尺。自笑平生与世违，且对蕉林共晨夕。出门波涛滚滚来，仰视浮云兴太息。
初夏斋中,明末清初,梁清标,轻阴细雨响庭柯，开径唯应二仲过。蕉影上窗新笋直，蛛丝垂户落花多。焚香自信无机事，退食宁能废啸歌。门外尽教尘十丈，坐销白日似山阿。
画眉,明末清初,梁清标,绿窗唤醒梦于于，清昼雕笼婉转呼。淡扫偏嫌螺黛染，晓妆偷取远山图。不须好句驯鹦鹉，绝胜佳人唱《鹧鸪》。想像当年京兆笔，赵家姊妹妒还无。
过顺德感怀,明末清初,梁清标,名城犹忆少年游，此日寒烟朔雁秋。桑柘依然怜故苑，河山无恙壮邢州。一身生死孤儿在，千古艰难国士酬。唐相丰碑遥可望，西风萧瑟起松楸。
彭蠡湖,明末清初,梁清标,彭蠡湖边落照低，大孤山下草凄凄。烟峦庐岳新飞瀑，庙貌康郎旧鼓鼙。皎月影翻鸿雁阵，黄芦寒听鹧鸪啼。云帆一片风催客，何处东林问虎溪。
游飞来寺,明末清初,梁清标,帝子云栖去不回，短筇今见石堂开。虚岩鸣磬潮音回，客路凭阑暮景催。风雨光中珠殿出，藤萝阴里玉环来。定心泉水悬千尺，为乞清泠露一杯。
汤阴拜武穆祠,明末清初,梁清标,万古悲凉地，徘徊夕照中。河山余涕泪，寝庙动秋风。夜雨旌旗出，晴沙战垒空。白头诸父老，指点说英雄。
过椒山先生墓,明末清初,梁清标,曾读遗书叹直臣，遥阡极望更沾巾。一身生死留天地，两疏淋漓泣鬼神。鸟集墓门名不恭，鹤归华表恨如新。行行立马秋风急，杯酒何年荐涧蘋。
送宝臣舅氏之任临洮,明末清初,梁清标,寒风猎猎木棉裘，燕领书生赋远游。歧路一尊河朔泪，夕阳万里陇云愁。函关夜雪鸣鸡度，洮水春冰绕塞流。惜别酒杯须更进，男儿壮事在吴钩。
寄德滋弟 其一,明末清初,梁清标,行行牛角挂农书，雨后村田晚自锄。客至一樽秋露下，烹葵剥枣事何如。
寄德滋弟 其二,明末清初,梁清标,数椽十亩更何求，酒满樽罍月满楼。庑下妻孥频举案，西风人醉稻花秋。
徐河桥,明末清初,梁清标,解鞍忆昔坐桥头，数见徐河清浅流。今日重过双鬓白，澹烟疏柳一天秋。
旅梦,明末清初,梁清标,梦中家岫碧于簪，儿女团圞话正酣。津吏唤人斜月落，不知身在古淮南。
寄赠维扬萧灵曦,明末清初,梁清标,墙东避世卧江村，隐几翛然对酒樽。邗上荷衣今散客，兰陵华胄旧王孙。烟云自绕沧洲笔，车辙多停薜荔门。为写蕉林惊绝技，安能把臂与同论。
维扬宗梅岑寄余诗扇赋此寄谢,明末清初,梁清标,修竹东原澹夕晖，阳春独唱和偏希。风流先代名才子，落拓淮南有布衣。好我远投青玉案，避人长掩白云扉。通家十载劳魂梦，缩地何由问钓矶。
九日,明末清初,梁清标,岁岁登高处，凭阑此复同。客情秋色里，世事乱云中。坛影连残照，汀沙起断鸿。天南频极目，燧火至今红。
蓟门道中,明末清初,梁清标,晨驱清客思，春墅峭寒时。雨气涵危岭，花梢媚短篱。绕田村水活，隔岸柳阴移。不断山云出，徘徊马去迟。
惕斋用东坡韵 其一,明末清初,马鸣萧,四时无休歇，过去那堪数。二气自升降，天地亦何语。独坐望云烟，波鸟时高举。为怜衰谢人，白发剩几缕。支离叹此身，短筇难为拄。况复人间世，霜雪杂风雨。故园枣栗熟，剥落动盈筥。不定若飞蓬，飘欻及黄土。隐几澹无营，丘壑倘相许。
惕斋用东坡韵 其二,明末清初,马鸣萧,野处逢岁稔，延赏因时适。君子不素餐，饘粥犹战栗。微尚夙有心，粒食无陈乞。肃穆耽松径，烟霞满石室。魂梦颇云安，肯教鱼鸟逸。俯仰易为陈，遑论处与出。寥寥此天地，语笑或可必。
复过井陉口淮阴侯庙,明末清初,董文骥,背水千年庙，登坛百战功。至今思赤帜，何处吊藏弓？春雨王孙草，灵风古木丛。淮阴年少子，终自笑英雄。
真定客舍对雪,明末清初,董文骥,穷阴满太虚，积雪冻庭除。鸦点埋云树，童依宿火厨。君恩狐白厚，老病酒杯疏。江国寒梅早，垂垂已待予。
庚戍元日移家惠山舟中作二首 其一,明末清初,董文骥,东风自信片帆斜，百里乡园路岂赊。爱听山泉因煮荈，并驱鸡犬是移家。未闻春鸟来樯燕，已见寒梅笑岸花。万国朝正看北极，十年拂雾马喷沙。
庚戍元日移家惠山舟中作二首 其二,明末清初,董文骥,去年元日弃孤臣，赵北燕南滞病身。八口一舟迁易散，吴山楚水信难真。即看妻子还疑梦，高卧江湖又早春。只恐莺花饶笑我，拂衣斑鬓已如银。
送徐庾清钱柏园归越,明末清初,程可则,良会竟难永，岁寒人尽归。谁怜故乡子，独采南山薇。把酒不终夕，浩歌徒揽衣。无能挽舟楫，恻恻拜斜晖。
送魏子存司理成都,明末清初,程可则,谁说蚕丛不易行，春风三月马蹄轻。铜梁旧枕秦山险，玉垒新连楚塞平。芳草绿齐过汉水，杜鹃红尽到锦城。知君箧底多词赋，《谕蜀文》应似长卿。
送戴务旃游华山,明末清初,刘体仁,夜谈太华奇，朝来理轻策。似子独往意，自然生羽翮。我无济胜具，心悬神仙宅。椓壁闻蚁缘，索度或猱掷。即至玉女盆，莲花岂堪摘？颇穷造化由，能识巨灵擘。一身出天地，笑看培塿积。归来毛髓异，定跨茅龙脊。
读山翁大师新蒲绿依韵柬寄,明末清初,王揆,江头父老话兴亡，蒲柳春光又十霜。徒有子规愁望帝，更无鹦鹉忆明皇。唐陵麦饭悲寒食，汉腊桑门祝上方。指示旁人尽流涕，讲堂钟鼓暮云黄。
哭外舅鹿城顾大宗伯,明末清初,王撰,闽岭衣冠拥殿墀，偏安犹见汉威仪。驱车海峤看传檄，拜表江关始出师。万里弓刀空报主，一船棺椁仅从儿。灵旗夜雨归何处，指点文山异代祠。
赠杜于皇,明末清初,王撰,忆自分携历变更，访君曾过石头城。人惊夔府贫来句，世重樊川乱后名。此地溪山千里梦，今宵尊酒廿年情。西陵放棹乘秋涨，好待荒郊泛月明。
宣府中元夜即事,明末清初,计东,边月新秋夜，哀音四面齐。战场多旧鬼，野祭有遗黎。柝乱愁人听，风惊倦鸟栖。遥遥天汉上，河鼓渐垂西。
邺城吊谢茂秦山人,明末清初,计东,邺中怀古正秋风，词赋深惭谢氏工。生欲移家辞白雪，没随疑冢对青枫。诸王礼数何常绝，七子交期竟不终。自是贵游无远识，布衣未必叹飘蓬。
答云间蒋驭闳,明末清初,计东,西陵原上忆经过，屈首从君学《九歌》。岂意边书惊御宿，遂令复壁老山阿。破家张俭飘零久，赁保王成辛苦多。今夕相逢还道故，数声鹤唳起庭柯。
寒食,明末清初,潘高,黄鸦谷谷雨疏疏，燕麦风轻上鲚鱼。记得去年寒食节，全家上冢泊船初。
江楼,明末清初,陆典,云际长江江上楼，乾坤日夕撼中流。杯倾浊酒供怀古，笔蘸惊涛倩写愁。烽火南州闻转战，茧丝东国动咿嚘。凤皇黄鹤空回首，崔杜吟诗满地秋。
次和牧翁三月十六日招集娄东诸词人论文即事,明末清初,陆典,麈尾清言喜入微，玄亭俗客驾来稀。山光独隐乌皮几，世事双扃白板扉。寥落关河闲战垒，苍茫天地剩渔矶。春风片席高人语，千仞分明一振衣。
次和牧翁三月十六日招集娄东诸词人论文即事 其二,明末清初,陆典,门馆清闲彦会新，情多正值哭残春。空山虎豹无文质，浊水蛟龙有屈伸。玉版谭禅共调笑，朱樱荐食动酸辛。荒涂今古明明在，策足何知要路津。
次和鹤客游鹁鸽峰,明末清初,陆典,山到将穷处，高崖复陡开。沁泉幽磴滑，背石冻云颓。庵僻僧难住，峰奇客每来。自惭无济胜，空有梦徘徊。
乙卯人日风雪同黼季山中早行送东涧先生葬兼示遵王,明末清初,陆典,肠断梅花发故丛，空山赴哭及曈昽。百年身世悲风里，千古文章白雪中。留谒不辞来孺子，起坟多愧葬扬雄。何人为琢寒山石，有道碑裁第二通。
舟中看雪用蒋文从韵,明末清初,陆典,绥绥一夕洒林峦，双桨招携载酒宽。劫尽乾坤存太素，岁穷人物入高寒。禁多风雅篇中见，借少方蓬海外看。老我无才夸白战，醉歌欲起卧袁安。
初夏田园,明末清初,徐夜,朱夏辄复变，深绿日以肥。感彼生物勤，节候曾不违。清晨荷锄出，田间人尚稀。观物适自然，时见朝雉飞。不惜筋力疲，但恐坐食非。作劳有时息，高舂行来归。端坐抚素琴，可以理朝饥。
九日得顾宁人书约游黄山,明末清初,徐夜,故国千年恨，他乡九日心。山陵馀涕泪，风雨罢登临。异县传书远，经时怨别深。陶潜篱下意，谁复继高吟？
富春山中吊谢皋羽,明末清初,徐夜,《晞发》吟成未了身，可怜无地著斯人。生为信国流离客，死结严陵寂寞邻。疑向西台犹恸哭，思当南宋合酸辛。我来凭吊荒山曲，朱鸟魂归若有神。
雨中送春,明末清初,韩疆,绿草疏篱映水滨，清溪寂寂四无邻。一帘细雨仍飞燕，几日残花又送春。多病翻愁今夜酒，伤心如别故乡人。明年寄迹如何处，早向天涯慰苦辛。
九日登鸡鸣山,明末清初,韩疆,闻道东篱菊已黄，无因移向酒尊旁。西风忽起野烟暮，落叶乱飞山树苍。雁带寒声归渚急，江涵秋水与天长。浮云遮尽登高眼，不许愁人望故乡。
山家即事,明末清初,韩疆,山家就宿看山月，松际清光半未升。凉色渐生花径露，微风欲灭草堂灯。壁邻荒寺疏钟断，檐压春星夜气澄。亦愿幽栖来此地，柴门相望几时能。
夏日登鳌柱山望海,明末清初,韩疆,鳌柱崚嶒镇越州，孤城千仞俯危楼。忽惊溟渤天垂尽，始信东南地半浮。岛屿遥连云日险，波涛不尽古今愁。一竿且罢任公钓，更拟乘槎万里游。
经古寺,明末清初,韩疆,石梯经雨遍苔痕，赭壁年深色尚存。欲向回廓寻旧迹，藤萝无数锁山门。
秋日雨中登楼,明末清初,高俨,凉风吹骤雨，高坐称闲心。草阁水声里，山城秋色深。沧洲何处是，白日一时沉。向夕衡门掩，烟霞绕玉琴。
送张穆之度岭,明末清初,高俨,白头为客昔人悲，况复行当此乱离。江国昔年曾失路，才名今日恐非时。只身旅食仍依友，万里家书欲寄谁。莫向天涯重留滞，青山还有白云期。
河上杂言,明末清初,盛符升,久矣悲鸿燕，谁堪问麦秋。飘零随远道，涕泪入孤舟。璧马年年事，河淮处处忧。却怜长算少，民命倚阳侯。
冬日渡彭蠡过庐山下,明末清初,盛符升,几经湓浦惜幽寻，重向宫亭望远岑。云卧石门思北涧，花开莲社忆东林。三人一笑谁宾主，五老千秋自古今。惆怅吾衰劳梦想，几人游迹未销沉。
南征,明末清初,盛符升,太白秋明井鬼旁，兵占早已在炎荒。养成岁月营三窟，嵎负西南擅一方。莫遣金沙留蜀汉，岂容清浪接湖湘。由来制胜资全策，铜柱依然缅水阳。
闻蛩,明末清初,徐倬,乡国三千里，寒蛩总一声。遥知闺阁内，共此别离情。响入秋砧细，愁先朔雁鸣。银灯何太苦，起坐到天明。
舟中杂感二首 其二,明末清初,徐倬,雀啄黄花满眼蒿，雁连云影下空濠。投人自贱隋明月，无褐空思秦复陶。碣石寒砧催玉露，广陵秋树接银涛。应知雨雪前途盛，岁暮谁怜左伯桃？
湖上赠夏卤均,明末清初,徐倬,青丝一骑出长安，明圣湖头把钓竿。花柳坐催名士老，湖山约与酒人看。好凭酬唱东西屋，莫妒声名大小冠。昨夜新诗欺《白雪》，雪儿歌罢不胜寒。
怀古,明末清初,刘献廷,古之兵皆农，农富兵亦强。古之士皆农，农朴士亦良。兵农一以分，甲胄无馀粮。士农一以分，耒耜无文章。分之则两伤，合之则一理。请语当途人，治乱实此始。
题晖草斋,明末清初,刘献廷,谁将堂上春，得比春日晖？日入光更出，亲老无重归。谁将人子心，得比庭前草？春风日日吹，草色年年好。
水仙操,明末清初,刘献廷,天行海运旋宫音，万象回薄由人心。移情易性琴非琴，刺舟而去留深林，海水汨没鸟哀吟。余心悲兮无古今，援琴而歌泪淫淫。
留别张鸿伯兼怀张非文和韵,明末清初,刘献廷,舟楫吾将老，诗书世所轻。谁知天下士，漂泊亦无成。放眼空今古，虚怀向友生。北归心已足，不复悔南征。
赠行西上人,明末清初,刘献廷,铁骑穿云旧拓边，大江归去浪连天。五更梦醒荒祠下，百战人酣绣佛前。风急雁行排远岫，秋高雕影落寒烟。与君共望中原路，衰草离离倍黯然。
卧病,明末清初,刘献廷,风尘泉石两蹉跎，岁月催人委逝波。万事无成心力少，一生有几别离多。梦回弟妹依然失，病久交游谁更过。剩把新诗消永日，空床独坐强吟哦。
幽居,明末清初,刘献廷,王孙学赋小山招，意气崚嶒耿未消。燕市酒酣闻击筑，吴关人去忆吹箫。功名梦醒玄驹国，卜筑门临白马潮。回首故园千里外，江乡随地老渔樵。
赠向语可,明末清初,刘献廷,天半峨嵋落照边，汉川东与蜀江连。万金散尽犹存骨，一剑长留岂学仙。秋水欣逢东海若，马蹄难遇九方歅。穷途我自怜空手，洒泪相看大别前。
王昭君二首 其一,明末清初,刘献廷,六奇已出陈平计，五饵曾闻贾谊言。敢惜妾身归异国，汉家长策在和番。
王昭君二首 其二,明末清初,刘献廷,汉主曾闻杀画师，画师何足定妍媸。宫中多少如花女，不嫁单于君不知。
雨后,明末清初,张实居,雨歇山欲暝，夕阳在鸟背。孤亭淡清秋，花木有馀态。凉风四面吹，长空荡残霭。更望西南峰，窈窕秀如黛。山树互幽映，流泉舂云碓。独坐酌芳卮，明月来相对。
桃花谷,明末清初,张实居,小径穿深树，临崖四五家。泉声天半落，满涧溅桃花。
秦,明末清初,吴殳,质子妖姬货可居，六王未毕已丘墟。鞭桥东去无灵药，骖乘西归有鲍鱼。黄犬泪中惭废立，白蛇醉里报驱除。当时早为秦非计，牧地为封食有馀。
蜀汉,明末清初,吴殳,季世唐虞只此时，泗亭天壤哲人违。三交城下波声急，五丈原头日色微。西国无烟生火井，东邻有女落蟂矶。不关钟邓能缘险，黄皓谯周尽识几。
淮云寺,明末清初,许旭,石径斜开路几层，扶筇携屐共攀登。花逢九日思兄弟，病阻文园念友朋。南渡白云悲古寺，西风黄叶哭昭陵。三年遥触伤心泪，欲讯沧洲愧未能。
过废园有感,明末清初,许旭,落日苍茫满客心，无端兴废愧登临。到公死后空存石，谢傅亡来久废琴。一代词人归蔓草，百年名苑化祇林。芙蓉金粟知何处，野水瀰瀰自古今。
感怀,明末清初,顾湄,石城笳鼓不堪听，烈士天涯散晓星。伏阙陈东还痛哭，登楼王粲独飘零。奔涛夜立鱼龙怒，战血春回草木腥。莫说长江限南北，建康原是小朝廷。
阅江楼,明末清初,顾湄,万里长江一望收，高皇亲建阅江楼。云开蓬岛星河曙，月出卢龙天地秋。碧草自生宫寝路，青山仍绕帝王州。凭君莫问当年事，禾黍同归六代愁。
枣枣曲,明末清初,施闰章,井梧未落枣欲黄，秋风来早吹妾裳。含情剥枣寄远方，绵绵重叠千回肠。封题寄去凭君语，枣甘谁道妾心苦。闺中不识望夫山，君看泪湿床头土。
宿山家,明末清初,施闰章,山行路自远，孤客魂易迷。暮鸟各归去，啾啾向我啼。暝色冒四野，小径多蒺藜。俯见林麓下，镫火临涧蹊。举策一叩门，四壁风凄凄。主人进粗饭，努力疗渴饥。来时经虎穴，宿处连鸡栖。平生戒垂堂，飘零缘鼓鼙。客久望人怜，使我颜色低。中宵万感集，不寐闻霜鸡。
济北怀故人,明末清初,施闰章,渚烟昏夕岸，四望无孤城。舟中一步地，百虫绕我鸣。虫鸣尔自适，不谓伤人情。渔翁进双鲤，一壶聊自倾。忽忆故人梦，昨夜宛平生。觞酌聚邻曲，欢呼无停声。今夕复何夕，独坐空屏营。
粤西乱后怀平乐太守尹蓂阶同年,明末清初,施闰章,予本卧疴人，乃乘《相如传》。浩荡越江湖，迢递历乡县。分符值朋旧，天末各眷恋。就中有尹生，才名冠吴甸。素心炯白日，紫瞳掣流电。衔命守昭州，魑魅日中见。饮水愁毒淫，官庖无完膳。藩镇善督责，汗颜甘诃谴。诛求义不忍，出质到妻钏。播迁两及期，玄鬓飒已变。闻我万里来，握手惊拭面。洒扫先下榻，契阔共餐饭。煦沫及僮仆，敝衣为补缮。倾橐治我装，左右色无倦。二子汗血驹，龆齿挺英彦。论文受甲乙，悲歌杂欢宴。移觞松树根，濡翰鸲鹆研。陶陶夜未央，羽檄喧转战。桂岭走鲸鲵，昭江纷组练。城荒无驻卒，路阻绝邻援。爨婢罢晨炊，勺水不下咽。我行已仓皇，君意反缱绻。中厨呼酒浆，妻孥泪如霰。饯我登竹舸，挥涕苦相劝。封疆我则死，风鹤子当远。诀别水声中，缆解急飞箭。瘴云落日昏，耳目骤惊眩。但见逋逃人，男女相蹂践。别来断消息，枯蓬各飘转。苍梧杀气高，铜柱妖氛缠。巢卵得无覆，颈血恐已溅。诗书故多难，鬼神不录善。长号叙悲愤，战地儒冠贱。
过翚岭,明末清初,施闰章,崇冈陟崚嶒，鸟道绕山腹。仰探白日短，俯瞰阴霞伏。鱼贯度行人，疲马艰踯躅。春晴多好风，吹我岩壑绿。农耕岭上云，妇饭溪中犊。羁心旷登陟，瘠土见风俗。华阳灵迹閟，杖策寻石屋。
星峰亭作,明末清初,施闰章,触雨陵山椒，陟巘展朝霁。危亭冒岖嵚，涨水明埤堄。左曳羲和车，右把天姥袂。白云何连蜷，仿佛有根蒂。秋草粲春华，山鬼善凝睇。坑劳秦帝凿，岭想谢公憩。豁达万古情，流观四山际。
途中望西山,明末清初,施闰章,黄沙满襟袖，客怀无一展。时梦江南游，青山情不浅。今晨觉爽气，悠然见绝巘。矗矗既崚嶒，邈邈何旷缅。塞垣千里接，白云共舒卷。霁色落长安，空翠无近远。赏心谁与谐，灵境终当践。虽无薜萝衣，一洗风尘眼。
入西山,明末清初,施闰章,马首见西山，乘兴陶嘉月。振策峰已纡，扪萝巘逾绝。兰榭耀玉岑，菌阁陵天阙。琪树寒始花，红药蕊初结。披拂散心颜，荣落皆愉悦。暮鸟归岩扉，阴云如积雪。松林息万籁，清响中夜发。樵隐易为欢，市朝性所拙。眷言采芝人，毋使春芳歇。
妙高台夜坐怀无可,明末清初,施闰章,日落水烟起，茫茫连岸白。褰裳陟高台，凉月皎秋夕。古人不我待，露气沾瑶席。忽忆龙眠叟，远引就禅寂。桂岭旧担簦，匡庐复飞锡。游咏与之俱，屡折登山屐。劝我学无生，危言同振溺。心迹未能并，出处尚狼藉。解带思同游，天末久离析。人生无老少，皆为天地客。东望海门深，南睇江云碧。岩壑留清晖，皓歌伤往昔。
早春三天洞至仙人岩,明末清初,施闰章,寒岩敛众妙，惠风荡疏木。洞穴无人居，玲珑辟华屋。春阴香乳流，谷温瑶草绿。出户见前峰，重云无断续。乘兴复杖藜，行歌散烦促。古树含丹葩，馀雪长灵瀑。僧扉凿阳崖，茶臼入深竹。采真客安往，怅望空山曲。
上天竺双桧峰,明末清初,施闰章,昔闻九里松，夹路响清濑。今寻双桧峰，壁立众山外。危磴垒丹梯，阴霞成紫盖。平临江海宽，俯看丘壑碎。人生若飞箨，倏与流飙会。濡首尘坱间，宁识沧洲大。乘风叩阊阖，浮云接衣带。
湖西行,明末清初,施闰章,节使坐征敛，此事旧所无。军糈日夜急，安敢久踟蹰。昨日令方下，今日期已逾。揽辔驰四野，萧条少民居。荆榛蔽穷巷，原田一何芜。野老长跪言，今年水旱俱。破壁复何有，永诀惟妻孥。岁荒复难鬻，泣涕沾敝襦。肠断听此语，掩袂徒惊吁。所惭务敲朴，以荣不肖躯。国恩信宽厚，前此已蠲逋。士卒待晨炊，孰能缓须臾。行吟重呜咽，泪尽空山隅。
大坑叹,明末清初,施闰章,丛山如剑戟，灌木蔽嵚岑。其水独南流，溪谷皆阻深。山民鸟兽居，不驯匪自今。追呼敢逆命，兵革踵相寻。未能静伏莽，火烈悲焚林。杀人税无出，迟回伤我心。蚩蚩亦赤子，念尔为沾襟。招手语父老，鸱枭怀好音。宿逋既累岁，敲骨力难任。民顽实吏拙，许身愧南金。何时免素餐，引疾投吾簪。
竹源坑,明末清初,施闰章,杀虎防咥人，芟蔓莫留根。留根终遗患，伤心不可论。竹源数百家，今余几人存。竹外有源泉，血流泉水浑。群盗故比邻，姻娅如弟昆。反戈相啖食，收骨无儿孙。茕茕数寡妇，零落依空村。凶年嗟半菽，撮土招游魂。人亡亩税在，泪罢还声吞。
宿黄栀铺,明末清初,施闰章,积雨暗千山，阴云催日暮。哀此仆夫痡，踟蹰宿中路。土室倚颓垣，荒村存老妪。敕吏慎勿扰，刍粟可自具。吏言爨无薪，乞籴亦无处。时危供亿艰，含凄未忍怒。盗贼兼虎狼，空山怀百虑。从骑夜击柝，宵分屡惊寤。明旦风雨中，鸡鸣驱马去。
临江悯旱,明末清初,施闰章,瘠土嗟薄获，岁丰长忍饥。戎马况叠迹，田园成路蹊。荷锄代牛力，播种良苦疲。朱火肆燎原，禾稗同一萎。民乱如恐后，况乃驱策为！徒跣呼百神，呜咽致我辞：政拙未敢苛，召灾今则谁？云汉何皎洁，箕斗正参差。心知阊阖远，侧向高天啼。明日急刍饷，吞声重涕洟。
化成岩宜春,明末清初,施闰章,云木郁江曲，心知好丘壑。攀蹬寻窅深，穿岩得疏豁。万古青莲花，苍寒半舒萼。钟歇滩响闻，云开峰翠落。荒台存往迹，暝烟见城郭。延目散襟颜，倚石就觞酌。却羡无心云，逍遥去寥廓。
悲野雀,明末清初,施闰章,枌榆繁羽族，琐细无定名。所谋非稻粱，不与鸡鹜争。张罗始何日，遂使风俗成。机发尽掩覆，一罗歼群生。持此饮啄具，充君鼎俎烹。苦惭托体微，不足一杯羹。同类为啾啾，失侣长哀鸣。君辍筵上箸，请听檐外声。
天涯路,明末清初,施闰章,天涯望不极，尽是行人路。日日换行人，天涯路如故。渺渺白云远，萋萋芳草暮。来者知为谁，但见行人去。
怀浮山诗寄药公,明末清初,施闰章,我闻浮渡山，好峰七十二。崱屴排空冥，窈窕凿深翠。石洞穷雕镌，森然百物备。窟龙自雷雨，山鬼栖薜荔。岩高倒景明，下见浮云坠。出没随江烟，虚无不在地。奥区为谁造，灵迹此中閟。中有冥心人，高言越世事。抉剔开混茫，乾坤受轩轾。我性癖兵壑，驰情有真寄。行将策杖游，餐霞破憔悴。
夹山漾,明末清初,施闰章,礌砢经岘首，窈窕穷湖甸。穿浦荡层云，望山成九面，潋滟游将穷，孤光开匹练。和风衣带缓，击汰水波溅。轻桡戛蒲群，欹侧信回转。日晚岩更青，洲长树逾茜。松篁交晻霭，林屋时隐见。搴芳兴屡延，怡目辄难遍。当为汗漫游，枕漱从所便。
登太室中峰,明末清初,施闰章,壮士贪名山，如海吞百川。东游卧日观，羲和亲比肩。南使经衡岳，雾雨怅迁延。近思太华顶，远梦昆仑巅。嵩高在眉睫，振策穷攀缘。诘曲蛇径缅，幽阴熊馆穿。冉冉极天际，举头触星躔。宅中环四岳，一气何盘旋。风雨郁交会，蛟龙走连蜷。树杪忽横练，坐见黄河悬。窈窕捣衣石，凄清玉池泉。引领眺箕颍，巢许方陶然。辛苦茂陵客，坛畤飞荒烟。有为终灭没，瑶玉空雕镌。帝休昧珍木，石室閟谁传。长怜肉食者，虚无求偓佺。
寻光福寺,明末清初,施闰章,新月已在天，余霞犹隐树。柔橹漾清波，直随塔影去。不闻水际钟，但闻烟中语。借问隔船人，僧庐向何处。
野店篇,明末清初,施闰章,祁阳山中断行旅，万岭参天天欲雨。松杉百里一茅店，椎髻老翁作蛮语。土垣半倒撑树枝，白日空庭走饥鼠。惊看上客车马多，却立低头色如土。连年此地莽丘墟，行人露宿饲豺虎。生儿箐中已八岁，不识门前树禾黍。官来给种新买犊，卧无莞簟炊无釜。遗黎击柝夜燔薪，防虎中宵有伏弩。客闻叹息亦吞声，乱后天南鲜安堵。吾语老翁汝勿苦，日暮壶浆不索汝。过吏游兵慎莫嗔，主人去此适他所。
庐山遇雨,明末清初,施闰章,山下自晴山上雨，林深苔滑流石乳。杖藜拨云云不开，洞口老猿作人语。忽闻天际一钟鸣，隔水苍茫寻涧户。
忆昔行寄宋荔裳陇西,明末清初,施闰章,雕虫满眼何纷纷，安得麟凤开其群。《骚》之苗裔今宋玉，风流儒雅扬清芬。宣城后身吾岂敢，文章胶漆良殷勤。忆昔西曹别离苦，仓皇不尽临歧语。北辰南极阻且长，一曲《骊歌》泪如雨。蝮蛇游处鹧鸪啼，山魈一脚向人舞。伤心瘴疠复烽烟，徒跣中宵避豺虎。闻君腾踏黄金台，离愁乍破欢颜开。陇头流水忽呜咽，西方千骑远徘徊。李密回车泪空尽，昭州断魂招不来。愿逐西风堕尔侧，弹筝夜醉葡萄杯。黄花白露风凄凄，拂尘开箧把君诗。窅冥风雨鬼神泣，䆗窱山林猿鹤悲。我有一幅冰蚕丝，裁成绮服遗阿谁。天寒河冻关塞远，肠断思君知不知。
趵突泉送严子餐都谏北还,明末清初,施闰章,传闻此泉来王屋，伏流倒涌历山麓。寒光喷雪复飞云，大声奔雷小碎玉。故人黄门天上来，崔嵬百尺龙门开。凭陵日观照沧海，咄嗟坐啸生风雷。临流复有千寻阁，白雪声名赫如昨。黄门挥翰似青莲，更拟新篇致康乐。为君开尊握君手，素心海内真良友。年将强仕相伯仲，忍使离居成皓首。扁舟昨日明湖游，骊歌今日生离忧。君不见济南七十二泉皆在眼，那堪沟水东西流。
天逸阁雪后醉歌,明末清初,施闰章,一冬无雪春雪好，名园飞阁开晴昊。主人逸兴有籍咸，把酒呼朋欢绝倒。沙霁初闻白鸟鸣，雪残半露青峰小。麻姑婥约堕窗间，叠嶂参差浮树杪。细数梅花多昨日，坐看新瀑通寒沼。觥筹历乱兴偏豪，石槛苔痕不须扫。此阁崚嶒高百尺，先辈联翩著灵迹。蝌蚪深藏禹穴书，赋诗日集梁园客。二十年来玉树摧，竹榭茅屋蔓萝薜。抽毫授简待吾曹，肯使中原少词伯。前年铁骑城头嘶，出门一步迷东西。芳春暇日此良宴，何辞斗酒听黄鹂。我思置阁临双溪，种梅高下溪云齐。花前岁岁同春酌，醉醒递换无端倪。
药公拈余浮云一洗万峰出作画并题短歌见贻依韵报谢,明末清初,施闰章,药公别具神仙笔，照夜青藜逢太乙。手翻沧海弄白日，兴酣笔落如箭疾。千岩万壑何周悉，为我倒缩蓬莱归一室。云蒸雾合天地一，半空风雨泉声出。
嵩阳雨夕怀王昊庐侍读,明末清初,施闰章,登封城郭嵩之阳，崒嵂青冥云锦张。重云三日雨如霰，满耳虫声秋叶黄。此时独坐生白发，忽忆美人邈金阙。开尊永画坐论文，卷幔清宵同对月。长安车马无时休，临歧执手重淹留。浩歌早识名山兴，瑶华送我寻嵩丘。一生当著几两屐，放眼一步成十洲。看君亦有向平意，望远那免张衡愁。玉女窗，捣衣石，来朝新霁凌绝壁，与谁共作峰头客。
白龙潭上桃花源作,明末清初,施闰章,黄山峰壑几千曲，客游先就桃源宿。杖底殷殷雷绕身，楼头汹汹涛崩屋。清梦全醒风雨声，深林匹练中宵明。晓起白龙掉长尾，四山飞瀑来喧争。怪石礌砢排盾戟，寒潭冰雪澄空碧。隔溪古寺断疏钟，偃木垂藤缠绝壁。匡庐三叠天下稀，嵩岳九龙称神奇。何如此地独兼并，咫尺众壑蟠蛟螭。复磴丛篁白日暝，还溯药铫寻丹井。轰磕不闻人叫呼，倚杖空亭发深省。问君莲花庵在无，连朝细雨山模糊。屋角一圭破云影，青鸾舞处看天都。药谷仙源难具陈，琪花紫翠秋为春。凭君传语武陵客，笑杀桃源洞里人。
华山歌赠王山史,明末清初,施闰章,华山突兀凌八荒，仙掌擘画摩青苍。洗头盆水泻银汉，斜挂星辰森在旁。攀縆直上几千仞，俯看海日生扶桑。韩愈当年惊眩处，昔为绝险今康庄。谁能罗致归户牖，琅琊先生有草堂。霞举烟霏何烂漫，杖藜散帙随昏旦。奔腾腕下走钟王，研索床头穷系彖。安车强起栖僧阁，夜夜山中梦红药。蹀躞金门懒上书，公卿缟纻还垂橐。先生岂是尘中人，披帷㥾就多逸民，所欢顾况尤比邻。华山不作终南径，看尔三峰顶上身。
太白祠,明末清初,施闰章,太白骑鲸去，空留采石祠。当轩千里水，绕屋万松枝。山月长清夜，江云无尽时。谁将一尊酒，把臂共论诗。
秋夜送楚客,明末清初,施闰章,酒尽暮江头，归心水急流。月明分手夜，风逐去帆秋。客里添新鬓，浔阳忆故丘。前途君自爱，寒露满汀洲。
乱后和刘文伯郊行,明末清初,施闰章,斜日照荒野，乱山横白云。到家成远客，访旧指新坟。战地冤魂语，空村画角闻。相看皆堕泪，风叶自纷纷。
与王兆京同年宿敬亭,明末清初,施闰章,不辨翠微色，秋山红叶重。褰裳随去鸟，拄杖倚孤松。人卧半床月，风传万岭钟。晓攀天际阁，目断白云峰。
慈仁寺松,明末清初,施闰章,直欲凌风去，翻从拂地看。摧残经百折，偃仰郁千盘。老阅山河变，阴兼日月寒。支离尔何意，不厌卧长安。
力疾赴官比部奉别家叔父,明末清初,施闰章,抱疴甘伏枕，语别即沾巾。风雨残春路，关河独去人。无才安宦拙，宁俭补家贫。禄养嗟无及，吞声忆二亲。
淳湖寻邢景之,明末清初,施闰章,四海倦游后，始知泛爱非。寸心如落木，逢尔复春晖。移榻连蔬圃，烹鱼出钓矶。清欢成信宿，不是醉忘归。
登江夏洪山寺塔,明末清初,施闰章,峰头开古寺，塔下俯浮云。山势龟蛇斗，江流沔汉分。柳荒陶侃庙，风竞伏波军。南望湖光白，鸿归度夕曛。
大庾岭,明末清初,施闰章,峭壁何年凿，炎洲此路开。门容一骑入，人度万山来。南北各回首，干戈更筑台。蓬蒿行处满，漫说岭头梅。
人日泾川,明末清初,施闰章,人日日初晴，春风昨夜生。野梅谁早折，冻土又新耕。余雪涓涓白，流澌瑟瑟鸣。琴溪闻控鲤，驻马一含情。
怀蔡大美江行戏柬,明末清初,施闰章,作客归无计，应知梦草堂。浮名驱策远，小妇别离长。江路多春雨，山村易夕阳。牡丹开太早，不及共君觞。
钱圣月重至宛陵有纪年诗,明末清初,施闰章,记昔论文处，寒云落敬亭。人惊乱后在，山比别时青。甲子存诗史，沧洲剩客星。十年一尊酒，判醉不须醒。
九华山,明末清初,施闰章,山到东岩好，横开翡翠屏。招提含宿雨，洞壁倚寒星。杖底千峰小，烟中九子青。昔人曾燕坐，天柱一荒亭。
怀方邵村使湖南,明末清初,施闰章,水国春方涨，扁舟去渺然。波平岳麓寺，天入洞庭船。下濑征蛮地，长沙吊屈篇。劳臣有王事，郢曲几时传。
历下送梅子翔归里,明末清初,施闰章,朔风一夜至，庭树叶皆飞。孤宦百忧集，故人千里归。岱云寒不散，江雁去还稀。迟暮兼离别，愁君雪满衣。
湖心寺,明末清初,施闰章,上方浮近浦，系艇即当门。沙溆通寒气，阶基落涨痕。孤城春水岸，归鸟夕阳村。欸乃歌声入，空庭未觉喧。
秦淮阁夜,明末清初,施闰章,明月非霜雪，满城生夜凉。阁浮杨柳岸，风接芰荷香。渔火平临槛，虫声暗逼床。谁怜河汉浅，牛女独相望。
怀梅幼龙移居,明末清初,施闰章,何处寻梅尉，移家就蒋村。怒流安水碓，深树荫柴门。词赋闲居得，渔樵晚计存。城东虚草阁，寂寞野云昏。
薛子寿见示免官后诗感而有作,明末清初,施闰章,虎豹真慈物，斯言泪满衣。全生犹过望，多难始知非。黄叶连江下，孤帆冒雨归。布袍安稳著，长掩故山扉。
舟中立秋,明末清初,施闰章,垂老畏闻秋，年光逐水流。阴云沈岸草，急雨乱滩舟。时事诗书拙，军储岭海愁。荐饥今有岁，倚棹望西畴。
发宜春,明末清初,施闰章,新霁岫云轻，春风送客行。高台回嶂隔，深树杂花明。村径半牛迹，山田皆水声。出门才几日，鶗鴂已先鸣。
中夜,明末清初,施闰章,倚枕不能寐，惟含中夜情。为谁催白发，持底答苍生。天意星辰见，秋声鼓角清。已闻哀痛诏，群盗忍纵横。
侍家叔父同诸公集来凤亭,明末清初,施闰章,移棹忽闻莺，芳洲此日晴。树阴连野阔，山翠入江明。倚醉亲鱼鸟，行歌答友生。不知春草色，何与故园情。
赠商贤,明末清初,施闰章,京洛归何日，狂歌兴不违。家传殉国剑，身老钓鱼矶。作客烧黄烛，寻僧卧翠微。风流满江汉，祇觉似君稀。
过湖北山家,明末清初,施闰章,路回临石岸，树老出墙根。野水合诸涧，桃花成一村。呼鸡过篱栅，行酒尽儿孙。老矣吾将隐，前峰恰对门。
雨后,明末清初,施闰章,归田复多病，寒雨送三春。高柳不藏阁，流莺解就人。道心看物变，时论薄官贫。无限扁舟意，澄江满绿蘋。
雨宿坛院,明末清初,施闰章,杖藜成薄暮，亭馆坐忘归。微雨洗山月，白云生客衣。松槐千树合，笙鹤九霄飞。自笑尘中老，来游此地稀。
赠登封叶明府井叔,明末清初,施闰章,吏隐名山窟，高斋云气重。翠屏横少室，明月正中峰。苔绿前朝碣，秋清远寺钟。兴来飞舄得，何处有仙踪。
再过岑山寺忆程山尊旧同此游,明末清初,施闰章,重来新涨急，小艇乱中流。树叶春藏寺，溪声夜满楼。哺儿喧渚鹭，报雨听林鸠。不共狂歌客，登临起暮愁。
饮汪钝庵宅 其一,明末清初,施闰章,不分枉兰棹，重兼开竹扉。穷交存白发，小酌坐清晖。官在还山久，书成示客稀。傥同吴市隐，相傍老渔矶。
饮汪钝庵宅 其二,明末清初,施闰章,别业苏台外，幽栖何处寻。入园松径绿，高枕石湖深。万卷供多病，千春独寸心。离筵殊造次，还拟就遥岑。
余澹心追送同舟至惠山,明末清初,施闰章,离人逢好友，一棹傍林丘。远送同明月，相看总白头。野桥疏柳卧，浦寺乱云秋。信宿倾情话，闲心到十洲。
寄汪舟次司训赣榆,明末清初,施闰章,忆共西山宿，高歌岂宦情。一毡连大海，五字竟长城。夜雨桃花水，春风画角声。忧时休怅望，弦诵是平生。
顾宁人关中书至 其一,明末清初,施闰章,卜居从汗漫，作客古长安。抗志遗民在，论交直道难。辋川园里住，华岳掌边看。尚有家山梦，应知关寒寒。
顾宁人关中书至,明末清初,施闰章,旧迹满西京，高谈就友生。书曾搜孔壁，诗已变秦声。多难馀身健，新编计日成。别来头并白，望远不胜情。
始入白岳宿桃花洞天,明末清初,施闰章,树里柴扉暮不扃，仙台镫火远荧荧。烟横谷口虚堂白，路入山腰古洞青。竹叶翻风喧夜雨，桃花流水带春星。巑岏五老遥相待，明日丹梯上杳冥。
日照观海同吕翰公明府,明末清初,施闰章,万里苍波照客颜，危亭天畔更跻攀。鱼龙欲见空中阁，风雨忽移何处山。绝壑浮云来掌上，扶桑倒影接人间。凭陵愁思翻无际，渔父孤帆去独闲。
光岳楼,明末清初,施闰章,危楼千尺瞰沧溟，泰岱东来作翠屏。拂槛寒星晴历历，侵衣银汉画泠泠。地连朔雪孤城白，天入齐烟一带青。尊酒未酣人欲散，西风黄鹄度空冥。
青州道上,明末清初,施闰章,草色青青揽辔游，马头见说古营丘。荒村老树闻莺少，舞絮惊沙搅客愁。霸气尚留齐海岱，微言谁问鲁《春秋》。登临预拟蓬莱阁，好倚扶桑到十洲。
登岱,明末清初,施闰章,群仙冉冉下青峰，回合虚无紫气重。日出天门当汉畤，云深御帐失秦松。双崖石裂惊龙斗，四月桃开积雪封。辇道荒芜民力尽，相如禅草且从容。
燕子矶和王阮亭,明末清初,施闰章,矶头一望一含情，吴楚风帆入掌平。山寺楼台衔岸出，江村烟火杂云生。东南极目真天堑，鼓角连年动石城。今古销沈余钓艇，断肠重听暮潮声。
旅寓秦淮解兰石农部移尊见过,明末清初,施闰章,疏柳高梧水阁西，使君怀抱向清溪。为言笛步听歌好，自喜金樽就客携。画省风流兼吏隐，沧江云月伴羁栖。清欢未觉消长夜，银汉垂垂拂槛低。
暮抵西山香城寺怀伯衡先是相约同游不果,明末清初,施闰章,苍苍绝壁迥巃嵷，陟磴攀藤一径通。茅屋数家松叶下，山程十里水声中。天开殿阁回峰抱，日落云霞半岭红。正是登高时节近，故人相望隔江东。
汪发若孝廉阳坡草堂,明末清初,施闰章,门径阴森石磴斜，城头山馆树交加。云霞远色横千嶂，雪月寒光俯万家。乌几琴书皆傍竹，阳坡风士旧宜茶。爱君兄弟过从数，每岁吟看满眼花。
宿少林寺,明末清初,施闰章,夕阳半岭照松关，初地幽栖少室山。僧磬自鸣林鸟静，天风不动石萝闲。悬岩五乳青冥外，古树三花杳霭间。闻道折芦人去远，锡飞常带白云还。
见宋荔裳遗诗凄然有作,明末清初,施闰章,好客生平酒不空，高歌零落痛无穷。西川终古流残泪，东海从今少大风。国士魂销多难后，离人望断九原中。张堪妻子应谁托，巢卵长抛虎豹丛。
山行,明末清初,施闰章,野寺分晴树，山亭过晚霞。春深无客到，一路落松花。
三十六湾湘阴,明末清初,施闰章,湘水行来转楫频，回波荡漾送残春。低头错认乡园水，欲唤青莎渡口人。
书西山丁道人壁,明末清初,施闰章,山豆花开野菊秋，隔林茅屋是丹丘。客来问道惟摇手，随意清泉绕屋流。
寄赠吴门故人,明末清初,汪琬,遥羡风流顾恺之，爱翻新曲覆残棋。家临绿水长洲苑，人在青山短簿祠。芳草渐逢归燕后，落花已过浴蚕时。一春不得陪游赏，苦恨蹉跎满鬓丝。
计甫草至寓斋,明末清初,汪琬,门巷何萧索，惟君步屟频。青云几故旧，白首尚风尘。身受才名误，文从患难真。耦耕知未遂，相顾倍伤神。
暮怀寄卿谋,明末清初,尤侗,晚云何自横，独照悲秋客。倒景入林深，烟飞夜光白。明月当天来，惊起空梁色。搔首步荒庭，暮影萧然只。美人西一方，呼之不能出。我欲化明月，飞到南楼侧。恐君高枕眠，未敢穿窗入。惟有草虫声，助予三叹息。木末赛芙蓉，持赠长相忆。鸿雁几时来，仰对西风立。
春寒,明末清初,尤侗,雌风盲雨争春国，东皇徘徊不能入。羯鼓催花花不开，花魂愁抱枯枝泣。荒烟扰扰萦空飞，冻云寒凝青山白。落霙斜织夜明帘，兽炉吹断龙涎色。琉璃砚匣晓冰封，醍醐手怯叵罗执。西楼美人睡起迟，髻冷芙蓉盘不得。
秋怀 其一,明末清初,尤侗,独倚西楼第一栏，秋风吹绽葛衣寒。青山几点叶初落，白雁数声星欲残。镫火草虫人叹息，池塘夜雨梦阑珊。眼前何限难平事，看了吴钩不敢弹。
秋怀 其二,明末清初,尤侗,一井青山下晚汀，萧萧蒲柳望秋零。十三楼上人吹笛，五丈原前夜落星。渔棹绕残深浅渡，雁行排过短长亭。闲来行乐无余事，删得茶经又酒经。
由君山入黄山,明末清初,尤侗,君山行尽是黄山，山脊中分大石湾。帆影忽来千树里，江声若出万峰间。水云自起羁愁合，野鸟高飞客思闲。临去尚劳回首望，美人日暮绾湘鬟。
独夜,明末清初,尤侗,忧来畏白日，颇喜夜气深。空梁漏明月，桐风翻秋衾。静然无所思，思起弹玉琴。不弹琴中曲，独弹琴中心。鸣蛩皆有意，能写空山音。仰观天宇旷，星斗光萧森。苍烟所聚处，下有阆风岑。我欲往从之，精神远追寻。相忘澹如此，谁知世古今。但恐梦中去，愁境横来侵。
汪涵夫使君招同张公选范赤生泛舟秦淮感旧有作,明末清初,尤侗,一篙春水绿平桥，兰艇相将逐暮潮。河畔柳枝新系马，渡头桃叶旧吹箫。六朝金粉愁烟没，二月莺花苦雨消。凭仗酒樽能壮客，未容问答老渔樵。
舟中连雨,明末清初,尤侗,漏天何日了，高卧尺篷孤。但听水呜咽，不知山有无。春心黏柳絮，客梦冷菰蒲。却羡溪边叟，纶竿入画图。
至建宁送朱素书往汀州,明末清初,尤侗,细雨钱塘共放舟，残镫浊酒几淹留。日扶短竹穿危岭，夜拥寒衾枕急流。山鬼路深花窈窕，土人语杂鸟钩辀。送君更上临汀去，春水平添万里愁。
客思,明末清初,尤侗,梵刹新凉起薜萝，征衣萧瑟问如何。四山古木弹声急，一夜西风蛩语多。芳草似啼垂玉露，美人有梦隔银河。闲将客思题梧叶，翘首天南无雁过。
邓元昭太史古鼎歌,明末清初,尤侗,汉汾阴，得宝鼎。歊浮云，吐金景。后作者，何纷纭。八阵图，五千文。齐人真，鲁人赝。千百年，谁能辨。呜呼孝子有邓公，作庙翼翼宫雍雍。于豆于登罔不供，若求弗得心忡忡。天开神物出土中，龙文炳焕琢鬼工。东西南北云逢逢，是为宝鼎二樽从。陈之高阁疏布封，以荐彝罍考鼓钟。考鼓钟，衎宗祖。奏缓歌，起会舞。钟山风，摄山雨。灵连蜷，憺容与，歆尔子孙祚多祜。我铭斯，大复古，嗟哉邓公正考父。
送宋牧仲榷使赣州,明末清初,尤侗,帝京云物睹阳回，赋别登临宋玉才。征棹正随寒雁去，放衙应及早梅开。金娥升处留妆阁，木客吟成乞酒杯。身在江湖心魏阙，青春还上郁孤台。
送邵村归维扬子长归吴门,明末清初,尤侗,《骊驹》满路送君归，我独临歧赋《式微》。斜日一鞭随猎骑，大江双桨渡渔矶。月明隋苑闻箫吹，枫落吴宫看燕飞。踯躅京华成底事，故乡东望欲沾衣。
重阳登高,明末清初,尤侗,最是高难问，青天隔九重。亭皋一搔首，风雨满千峰。野色生新黍，秋声入暮钟。十年摇落意，泽畔老芙蓉。
题张德符方瓢册,明末清初,尤侗,韩愈高文传李汉，扬雄奇字付侯芭。谁知江夏先生集，又出清河公子家。三径松风常放鹤，一帘谷雨自煎茶。此中图画堪招隐，莫问门前白鼻騧。
赠高淳吴季舒,明末清初,尤侗,江左高人吴季舒，蓬蒿满径闭门居。十年自著《幽通赋》，四海相传《却聘书》。淮水观镫名藉甚，隋堤折柳意何如。风尘澒洞霜华晚，归去淳湖老钓鱼。
冒辟疆移家诗,明末清初,尤侗,西园公子妙谈棋，南国娇娆工扫眉。云雨凄凉《神女赋》，江山寥落党人碑。妆楼镫火低鬟影，禅榻茶烟飏鬓丝。画里浮家风景好，吴宫花发早春时。
送李子德检讨归养 其一,明末清初,尤侗,高卧荆山三十年，朅来待诏赋《甘泉》。身依北阙君门下，梦绕西京亲舍边。抗疏遽辞彤管侍，归田仍赐彩衣旋。闲居频向燕台望，阊阖云深隔九天。
送李子德检讨归养 其二,明末清初,尤侗,都亭把酒送君归，渭水高堂志不违。筑圃正逢红稻熟，扶筇常看白云飞。未酬君命臣犹壮，暂解朝班世已稀。千里莼羹吴地远，自怜乡思欲沾衣。
送严给谏入都,明末清初,尤侗,汉京雅重严夫子，未许桐江把钓竿。重起千门看橐笔，传闻三省喜弹冠。天回紫塞龙鳞动，日射青蒲鹿角寒。又见趋庭真御史，一家骢马满长安。
题内府所藏唐人百马卷子,明末清初,顾景星,开元厩马四十万，天宝从龙谁最健？夜偃火鼓延秋门，昼争豆莝感阳店。万里桥头百存一，骑去东宫还几匹？当时刍秣尽凡才，急难何曾见腾逸。此图蒲稍仅百马，毋乃乐坊教成者？细看不是临阵姿，可惜登床汗流赭。黄衫奚官三五人，镂花玉带绣抹巾。羁前宝络坠金铎，覆以罗帕承锦茵。可怜贼破西京后，此马全为承嗣有。鼓声应节反见妖，血碎桃花死犹吼。图藏内府已千年，相传画手南唐前。画师有意惜奇骏，不遣驱驰供舞筵。君看老骥还遭放，尽有骅骝气凋丧。苜蓿难逢大宛种，苁蓉屡湿边庭瘴。俶傥何须四百蹄，壮观争多真画师。转思騕袅不世出，天子独乘何所之？
过钓台作,明末清初,张大受,炎祚重开累故人，青山独往得闲身。帝方卧榻容酣睡，客自披裘爱隐沦。中古巢由非异事，东京风节播清尘。江流千载澄空碧，不负先生旧钓纶。
重过芦沟桥,明末清初,张大受,群峰西连太行起，一水东注沧溟开。神京门户重襟带，长虹跨空势壮哉。千轮万蹄日来往，此中荣悴分霄壤。名利驱人不暂停，消磨甃石平如掌。无端我亦到京国，重过应嗟题柱客。爱看形胜更徘徊，晓风残月他时忆。
桐庐,明末清初,张大受,县小浑成市，山多半入云。空江烟雨里，何处问桐君。
伯姊之粤有赠,明末清初,方维仪,昨岁长溪来，今岁粤中去。此别又数年，离情复何语。明发皖江城，山川隔烟雾。皓月临苍波，春风满江树。
秋雨吟,明末清初,方维仪,高楼秋雨时，事事异往昔。骨肉东南居，田畴稻不获。树叶色将变，寒虫语幽石。孤愁多苦心，四顾成萧索。云暗远山峰，独坐苔阶夕。
读苏武传,明末清初,方维仪,从军老大还，白发生已久。但有汉忠臣，谁怜苏氏妇。
楚江怀节妇吴妹茂松阁 其一,明末清初,方维仪,空林陨叶暮乌啼，云水迢迢隔皖溪。夜发苍梧寒梦远，楚天朗月照楼西。
楚江怀节妇吴妹茂松阁 其二,明末清初,方维仪,薄命同罹骨肉哀，天涯书信远难来。愁心不似归鸿影，能逐湘江夜月回。
北窗,明末清初,方维仪,绿萝结石壁，垂映清芬堂。孤心在遥夜，当窗皎月光。悲风何处来，吹我薄衣裳。
拟古,明末清初,方维仪,八月天高雁南翔，日暮萧条草木黄。与君别后独徬徨，万事寥落悲断肠。依稀河汉星无光，徘徊白露沾衣裳。人生寿考安得常，何为结束怀忧伤。中夜当轩理清商，援琴慷慨不能忘，一心耿耿向空房。
死别离,明末清初,方维仪,昔闻生别离，不闻死别离。无论生与死，我独身当之。北风吹枯桑，日夜为我悲。上视沧浪天，下无黄口儿。人生不如死，父母泣相持。黄鸟各东西，秋草亦参差。予生何所为，予死何所辞？白日有如此，我心当自知。
伤怀,明末清初,方维仪,长年依父母，中怀多感伤。奄忽发将变，空室独彷徨。此生何蹇劣，事事安可详。十七丧其夫，十八孤女殇。旧居在东郭，新柳暗河梁。萧条下霜雪，台阁起荒凉。人世何不齐，天命何不常。孤身当自慰，且免摧肝肠。鹪鹩栖一枝，故巢安可忘。
出塞,明末清初,方维仪,辞家万里戍，关路隔风烟。赋重无馀饷，边荒不种田。小兵知有死，贪吏尚求钱。倚赖君王福，何时唱凯旋。
独归故阁思母太恭人,明末清初,方维仪,故里何须问，干戈扰不休。家贫空作计，赋重转添愁。远树苍山古，荒田白水秋。萧条离膝下，欲望泪先流。
病起,明末清初,方维仪,空斋无事晚风前，雨过苔阶草色鲜。远岫云开舒翠髻，新荷池畔叠青钱。衰年转觉多愁日，薄命何须更问天。闲坐小窗初病起，西林皓月几回圆。
和送别原韵,明末清初,胡瑗,一别情无限，愁心寄晚风。羡君佳句好，白云和难工。
红梅 其一,明末清初,胡瑗,几回错认杏花村，染得猩红浅复深。不道山香盈小院，林家当日是知音。
红梅,明末清初,胡瑗,玉骨冰肌染嫩红，依依低映粉墙东。莫教狼藉春泥里，常伴妆台斗艳容。
孤雁,明末清初,黄幼藻,渺渺高秋外，长空一雁迟。哀鸣关底事，澹远写相思。瘦马征夫泪，回文少妇诗。明年楼上过，莫向夕阳时。
雨中看紫芍药,明末清初,黄幼藻,晨妆乍点自倾城，冉冉香生绣户清。厌说广陵春色暮，胭脂和泪雨中倾。
恨白芍药不开,明末清初,黄幼藻,万种花开斗晓红，含羞无语倚东风。素妆不理因谁倦，一段春藏粉黛中。
登楼望海,明末清初,黄幼藻,遥山层叠海云开，浴鹭飞鸥自去回。春水茫茫天不尽，片帆浮动碧空来。
送人,明末清初,曙光,秋风江上送君舟，落叶江枫总别愁。解缆不知人去远，凭阑犹倚夕阳楼。
如梦令 寓园有感,明末清初,商景兰,此地春光如绣。画槛名花依旧。独立悄无言，梅比腰支还瘦。僝僽。僝僽。林外鸟声拖逗。
醉太平 春恨,明末清初,商景兰,水绿山青。花飞柳轻。捲帘无事调筝。写愁肠意萦。情牵意萦。梦杳难成。香飘一片魂惊。见窗前月明。
生查子 春日晚妆,明末清初,商景兰,无意整云钿，镜里双鸾去。百舌最无知，惯作深闺语。梁燕恰双飞，春色归何处。妆罢拂罗裳，一阵梨花雨。
点绛唇 春日游寓园,明末清初,商景兰,春色溶溶，两堤杨柳舒金线。韶光如电。顷刻飞花片。金谷依然，景在人难见。闲游遍。深深庭院。半是蟏蛸罥。
菩萨蛮 忆外，代人作,明末清初,商景兰,腊花香动烟中影。纱窗半掩罗帏冷。孤雁宿沙汀。寒砧梦里声。梦到相思地。难诉相思意。夜雨渡芭蕉。怀人正此宵。
忆秦娥 怀远，代人作,明末清初,商景兰,清秋节。金风陡起悲离别。悲离别。长天月影，常圆常缺。空阶萧瑟声声叶。霜花点点肠千结。肠千结。云外翔鸿，梦中化蝶。
眼儿媚 怀远，代人作,明末清初,商景兰,将入黄昏枕倍寒。银汉指阑干。半轮淡月，一行鸣雁，云老霜残。凭著飘英风自扫，小院掩双镮。离情难锁，迢迢江水，何处关山。
浪淘沙 秋兴,明末清初,商景兰,窗外雨声催。烛尽香微。衾寒不耐五更鸡。无限相思魂梦里，带缓腰围。隙月到罗帏。孤雁南归。玉炉宝篆拂轻衣。花气参差帘影动，叶落梅肥。
临江仙  坐河边新楼,明末清初,商景兰,水映玉楼楼上影，微风飘送蝉鸣。淡云流月小窗明。夜阑江上桨，远寺暮钟声。人倚阑干如画里，凉波渺渺堪惊。不知春色为谁增。湖光摇荡处，突兀众山横。
钗头凤 春游,明末清初,商景兰,东风厚。花如剖。满园芳气长堤柳。莺身弱。浮云薄。韶光易老，春容零落。莫。莫。莫。梅空瘦。情难究。菌兰未放香先透。真珠箔。秋千索。沉沉亭院，相思难托。错。错。错。
渔家傲 雪景,明末清初,商景兰,雪霰纷纷流竹路。数声乌鹊窗前度。一带寒光凝腊树。时如故。楼台倾刻成纨素。茅店布帘横古渡。寺钟戍鼓催天暮。驴背小桥栖白鹭。真堪赋。何如柳絮风中句。
醉春风 闺怨,明末清初,商景兰,论愁肠如醉。写愁颜如睡。银釭冉冉影随身，畏。畏。畏。半帘明月，一庭花气，时光容易。无数衾边泪。难向天涯会。夜寒故故启离情，碎。碎。碎。梦中细语，为谁分诉，何如不寐。
青玉案 即席赋赠友言别,明末清初,商景兰,一帘萧飒梧桐雨。秋色与人归去。花底双樽留薄暮。云深千里，雁来寒度。客有愁无数。片帆明日东皋路。送别恨重重烟树。越水吴山知何处。舞移灯影，筝调弦柱。且尽杯中趣。
和陶停云赠芋岩五十初度四首 其一,明末清初,王夫之,蒸蒸良稼，涤涤灵雨。滋湑以荣，炎威莫阻。君子不遐，如琴在抚。无念古人，空尔延伫。
和陶停云赠芋岩五十初度四首 其二,明末清初,王夫之,道延今者，爰如鸿濛。靡明靡日，靡流靡江。如彼暗室，召晖于窗。匪君子任，其孰能从。
和陶停云赠芋岩五十初度四首 其三,明末清初,王夫之,有梅有梅，霜裛其荣。人恤尔寒，尔怡予情。不愆日迈，不负月征。维仁引年，以保尔生。
和陶停云赠芋岩五十初度四首 其四,明末清初,王夫之,乔乔豫章，执彼斧柯。匪不日劳，许许维和。天期不假，物望实多。蘧生知化，日益云何。
杂诗,明末清初,王夫之,清夕始澄，孤月出林。繁阴绎绎，今我乍歆。昔者驱车，适彼四野。求我友生，赠以瑶斝。昔者乘舟，顺彼中流。解我冲牙，以赠同仇。迢迢南山，崔崔峻峦。暮云群飞，谷风泻湍。阳雁差池，矧彼鹰鹯。余生不再，余命不双。短襟自寒，朔风摇缸。岁暮薇枯，饥谁与同。
分界岭,明末清初,王夫之,行役杳穷极，愁心积纷诡。薄暮晻霭宿，晨望霏微起。蜃气迎山云，苍流奔海水。桂开信天枢，南条迁物理。挥手谢寒烟，回头讶枫紫。溟游渐穷发，行歌聊匪兕。勾漏引丹砂，云何驻芳纪。
晨发端州与同乡人别,明末清初,王夫之,海甸见新草，故园入春心。天涯共萋萋，谁能辨浅深。寒潮落沙影，晓塔郁曾阴。日南绝征雁，桂水孤归禽。遥分前渚泪，共湿故人襟。
苍梧舟中望系龙洲,明末清初,王夫之,暮云笼山碧，绿树沉流影。中江瀑珠分，孤屿画檐整。团圞紫茸合，森萧翠光冷。秀挺既歆别，高涵亦危秉。烟浦极远天，槲香吹隔岭。凌晨溯两桨，即目饱幽境。万古苍梧愁，因兹慰孤耿。
初入府江,明末清初,王夫之,粤草易春深，驶流知潮远。樵火垂野云，滩花媚绝巘。林迂委岸阴，水绵俯萝偃。江介爱栖回，芳菲惜迟晚。昔来取慰庄，吾穷良悼阮。生事有幽栖，天游恣冥返。
佛山,明末清初,王夫之,昔闻沧波兴，挂席奖微向。荔棹戒晨征，葑田果迎望。山尽时远飘，川分故微漾。星河摇碧缀，天气复青荡。寄身良已孤，行吟空自壮。万端散纷诡，吾道有兴丧。无取笑支离，徒滋罥禽尚。繁虑本物先，冥欢辍想像。迟尔海鸿飞，明珠怀佳贶。
杂诗四首 其一,明末清初,王夫之,结璘耀东方，摇辉散庭戺。褰帷视玉衡，何为倏东指。汎爱惜流光，合旨抚逝水。鶗鴂天涯鸣，繁英怨游子。东园积落芳，安问桃与李。悲歌无与听，拊琴复中止。
杂诗四首 其二,明末清初,王夫之,孤云起江汉，摇影自徘徊。飘风不相待，吹落阳云台。肤寸既违阴，炎威已复开。清音閟广野，鸾歌谁为来。欲因广成子，返此元息胎。时哉不易遇，摧折使心哀。
杂诗四首 其三,明末清初,王夫之,昔我游汉水，遥与神女期。琅玕非所欢，玉佩空相贻。愿托双凤鸟，当时听者谁。不惜蘼芜死，将为蔓草欺。沟水自东下，繁星已西驰。幽谷返椒岑，琴心终自知。
杂诗四首 其四,明末清初,王夫之,悲风动中夜，边马嘶且惊。壮士匣中刀，犹作风雨鸣。飞将不见期，萧条阻北征。关河空杳霭，烟草转纵横。披衣视良夜，河汉已西倾。国忧今未释，何用慰平生。
胡安人挽诗,明末清初,王夫之,幽兰自著花，菖蒲自成节。激流难久生，溪风易吹折。夙昔兰闺英，金韬送远道。历历视明星，悠悠思春草。春草生有时，黄尘飞不已。白玉忍蒙沙，清流怨何驶。上有龙标月，下有沅江水。沅水自东流，梧云向南开。蒲花生石上，芳节待归来。
晨发昭平县飞雨过驴脊峡上泊甑滩会月上有作,明末清初,王夫之,孤游息魂营，凉泛叶形美。清晨理桂楫，薄言遵远水。遂欣斯望协，遗彼群象诡。微雨前峰来，清光错表里。胥飒歆飞雪，婉约弄明绮。下倚惊濑鸣，俄开新翠起。云倦偶失群，雷殷歘何止。金光界波流，大火循西指。飞鸟归有期，劳枻聊文舣。历忆众峰外，延秀纷可纪。人籁偶旁托，真赏归大始。
游子怨哭刘母四首 其一,明末清初,王夫之,北风吹凝云，游子行不息。易挽游子车，难驻桑榆色。车轮遽己远，流光太相逼。游子岂不知，遐心荡凭轼。
游子怨哭刘母四首 其二,明末清初,王夫之,凭轼日以远，流光日以晚。夜望曷旦鸣，夕待牛羊返。寒风动明烛，疑见游子饭。夜梦续晨愁，九秋成偃蹇。
游子怨哭刘母四首 其三,明末清初,王夫之,偃蹇不相期，迟暮岂自持。昔为倚闾叹，今为绝命思。讵怨游子去，翻怜游子悲。啾啾孤鸟鸣，飏飏垂风丝。
游子怨哭刘母四首 其四,明末清初,王夫之,丝断不复理，鸟鸣哀难止。三年九春绝，衰草凌霜靡。行行向隧道，邑邑歌蒿里。掩涕会有时，苍天终何已。
小霁过枫木岭至白云庵雨作观刘子参新亭纹石留五宿刘云亭下石门石座似端州醉石遂有次作二首 其一,明末清初,王夫之,松级偶晨登，樾馆聊夕止。轻裾挟馀滋，溪烟宛方起。夫君碧云期，良会伫难委。凌霄岂有扪，步秀方可纪。流耳延雨声，惊华粲石理。架阁馺微霄，初英散新紫。云观权众木，神楼耸弱水。仙游亦在区，魏榭空云绮。淹宿有馀清，实归载留喜。
小霁过枫木岭至白云庵雨作观刘子参新亭纹石留五宿刘云亭下石门石座似端州醉石遂有次作二首 其二,明末清初,王夫之,三岁度岭行，薄言观世枢。壮心销流丸，林泉聊据梧。归心存醉石，取似在枌榆。江湖忧已亟，神尻梦可趋。漆吏称昔至，周臣怀旧都。流止互相笑，外身理不殊。委形凭大化，中素故不渝。兴感既有合，触遇孰为拘。海尘无定变，聊崇芳兰躯。
春日书情,明末清初,王夫之,春云覆千里，飞雨来微霄。良阴不待旦，宿昔非崇朝。蘅皋英犹缓，蕙圃芳未遥。连卷仍故蘤，敷被丽新条。佳人阻采若，含情虚握椒。行迈匪康涂，中心写长谣。
西庄源所居后岭前壑古木清沼凝阴返映念居此三载行将舍去因赋一诗,明末清初,王夫之,物遇日屡迁，流止暂不遗。浮云出丹巘，游鯈遵绿漪。心知既无滞，躯质匪有期。俯仰同久乍，令我奄宅兹。修竹丛尚稚，冈桐荫每移。云岫半明灭，霞嶂时参差。坐闻春鸟鸣，亦睹秋叶离。凌景延圆晖，迎寒却凉飔。回首舜帝峰，濯足舂水湄。芳草良未歇，佳期行可规。行道昔已靡，槁木今何居。俄顷已藉用，乘乘将焉之。
冬遇,明末清初,王夫之,太华蜕奇骨，黄河问灵躯。风雨恣所狎，金石等不渝。坚脆各叛纪，正襟守中枢。觏闵婴陆沉，陨问戒斯须。吾生匪蜃雉，物状漫紫朱。聊息朱鸟麓，梦无金简书。延彼堪舆情，充兹营魄虚。晶宇涤宿云，回风荡椒隅。薄岚开夕暾，寒英媚霜趺。佳期无定轸，元化随与俱。悦心道已广，栖贞邻岂孤。三寿同修促，二见息肥癯。
山居杂体卦名,明末清初,王夫之,豫子殉其道，井生贵所希。坎流邈殊涂，既济愉同归。比肩通异理，蒙袂轻调饥。蹇余纫秋兰，升高搴野薇。剥芧充晨餐，畜荷资霜衣。离离劈椒房，鼎鼎闭松扉。履石探晴云，临崖款夕晖。益知荣公乐，渐看卜子肥。颐生喻明窗，观物避炎威。随兹寒暑谢，遁迹冀无违。
来时路,明末清初,王夫之,来时苦大难，寒雨飞瀼瀼。今者复何日，秋原称叶黄。遵路行以悲，飘风吹我裳。流目心自喻，剧结车轮肠。人生苦经历，精爽定往还。踟蹰行俟之，轻烟霭容颜。飞鸟过我前，流泉鸣其闲。欲语不得接，浮云云何攀。迢迢荒原路，曲曲粤楚甸。匪羊亦匪牛，穷日历郊箐。蘖苦梅复酸，宛转遂所绻。凛矣秋霜心，哀哉白日变。
感遇十一首 其一,明末清初,王夫之,海国有嘉卉，绍古兰蕙名。迢递致远道，绮靡发檐楹。悦彼情所合，矜兹芳有成。稷下宠琴客，梁园誇词英。物玩已亦劳，枝叶非天荣。
感遇十一首 其二,明末清初,王夫之,迢迢黄姑星，临河发光耀。织女扬熹微，脉脉如相炤。被以缠绵情，指彼佳期妙。高居无通理，下士纷疑料。鉴貌以测真，悱然贻姗笑。
感遇十一首 其三,明末清初,王夫之,湛湛北辰表，沆瀣充寒门。安知光影微，不有众星繁。言穷至弥寡，心绝理已谖。容成置象外，羲和辍纷论。大地有疆畛，群生各本根。甫田空忉怛，念兹息心魂。
感遇十一首 其四,明末清初,王夫之,韶月知为春，百卉欣及时。精英取不息，掠美悦其姿。元化遗糟粕，忻合无迟疑。芳华及零落，悲愉各在兹。商山有高歌，煜煜三英芝。
感遇十一首 其五,明末清初,王夫之,汉南婵媛子，临歧忧清露。罗袜惜已微，中心良有故。美人去我遥，思之若晨暮。莞簟有馀清，肃肃警宵寤。
感遇十一首 其六,明末清初,王夫之,飞萤弭清昼，熠熠流暗空。炫影从彼异，匿光背所同。胡不怀应求，殊德乐为攻。忾然念吾生，晶宇共昭融。捐情不矜己，云日相雍容。嗟哉猖狂子，何为悲道穷。
感遇十一首 其七,明末清初,王夫之,绾绾西塘柳，垂丝荡春色。天情亦容曳，元化无悁亟。骀宕不损贞，萧森非尚力。昭质岂枯槁，乐天消偪侧。迟迟舂日心，悠然庶相识。
感遇十一首 其八,明末清初,王夫之,浮云起岱阴，萧屑积空微。翕合非一气，灵雨千里飞。如何彼姝子，孤爱俄顷辉。光影或相报，寸心先已违。歧路勿相问，行行各是非。
感遇十一首 其九,明末清初,王夫之,涉雒想宓妃，游楚梦高唐。宫中多婵媛，弃置如遗忘。岂其浊河流，独有鲤与鲂。芸堂是燕寝，兰阁有芳香。归来欢日夕，至乐方未央。
感遇十一首 其十,明末清初,王夫之,阪月漾初暄，桃李耻未开。既欣新绪荣，亦畏霜雪摧。迟疑志不决，东风徒增哀。两者谁为佳，旁人难与裁。静女远逢迎，置彼良愿乖。巫咸已上天，鸩鸟非吾媒。欢怨物自劳，于我何嫌猜。
感遇十一首 其十一,明末清初,王夫之,清风起蘋末，吹荡兰与芷。迨其明灭间，歘然迷端委。相望不相见，幽动无能纪。万岁亦匪他，今者为我始。条绪皆芬芳，勿为叹逝水。
夏日端居,明末清初,王夫之,岫云无本始，飘风善因依。暑坐一以望，空明两不违。白日舒中陆，绿草澹鲜辉。游蝶池阴飞，双鸟云际归。自治欣有合，炎情中已微。
云山妙峰庵云是申泰芝炼丹处,明末清初,王夫之,松阴合绿雾，木末飞空光。幽烛既云密，遥情歘已长。首夏积翠鲜，亭午条风凉。烟容澄岳壑，水气辨蒸湘。圆宇目所镜，孤立心未央。寓形俄邂逅，仙游昔回翔。恻彼鸾鹤情，引兹邱海望。羽蜕固有待，仁乐讵无方。怀炎登天庭，悲忧陟首阳。缮性良有藉，终生胡弭忘。
秋阴,明末清初,王夫之,徂夏气未澄，涤暑期久误。西爽歘浮云，落晖难再驻。轻霄泊霏微，星影见回互。疏雨润晨光，馀霭亘日暮。冷吹不更惜，昭融逝何遽。惊兹四序改，迁此百年遇。天物无宿留，吾生阅已屡。藏舟壑谁在，流丸迹匪故。大力非我知，瓯臾亦何措。但此欣萧清，迟回惬幽素。
欧子直自南岳返讯之,明末清初,王夫之,灵壑有冬荣，幽人时晏出。天物无孤清，闲情自相匹。徘徊度飞鸟，乘凌俯落日。虚旷断不穷，丹碧绚非一。夕宿抱馀爽，各言纷欲悉。岂无濠上情，言眺双径逸。神晤遗形区，于焉记良昵。
古意,明末清初,王夫之,堂堂背春日，悠悠送落英。春日无返暄，落英无固情。遥知当决绝，中心澹不惊。济水穿河梁，河水无为清。女萝萦枯枝，缠绵待新荣。荣谢意亦尽，移言怨孀贞。
问芋岩疾,明末清初,王夫之,二仲浴清肌，三五养妙婴。相顾云已敛，待尔月将盈。化碧既乖期，伫鹤方含情。狞龙诚就辔，画虎何足烹。袅烟自离合，泛舟无回萦。念彼非心竞，释兹若羽轻。黄芽抽别颖，金蕊有冬荣。元笈君已授，勿为吝玉笙。
浈峡谣五首 其一 弹子矶,明末清初,王夫之,弹子矶空峙，翻风燕不迷。朝天台已筑，何处着丸泥。
浈峡谣五首 其二 望夫江,明末清初,王夫之,烟水凝眸远，蘼芜且着花。章台扳折后，依旧属韩家。
浈峡谣五首 其三 观音岩,明末清初,王夫之,苍壁空青破，清江拂翠开。越王虚胜槩，留待佛东来。
浈峡谣五首 其四 飞来寺,明末清初,王夫之,辛苦浈江水，晨潮接暮潮。飞来金碧影，劫火不曾烧。
浈峡谣五首 其五 归猿洞,明末清初,王夫之,故山元有主，新宠讵难忘。犹恐孙郎妒，相邀弄夕阳。
秦王卷衣,明末清初,王夫之,渭南宫草绿，上殿带香归。识得邯郸美，丛台旧舞衣。
长干曲,明末清初,王夫之,秦淮通北固，流月带潮来。郎今渡京口，日暮使人猜。
白鼻騧,明末清初,王夫之,柳絮随檐帽，香尘污马鞯。春光无赖甚，谁与醉芳年。
江南曲,明末清初,王夫之,自有三台曲，齐抛八宝簪。可怜秋色里，独唱望江南。
为晋宁诸子说春秋口占自笑四首 其一,明末清初,王夫之,腹借征南库，灯邀汉寿光。伤心难自遣，开卷是春王。
为晋宁诸子说春秋口占自笑四首 其三,明末清初,王夫之,南岳经声苦，东林眉宇嚬。似他添强笑，犹恐隔邻嗔。
为晋宁诸子说春秋口占自笑四首 其四,明末清初,王夫之,荧泽宏演肝，伊川辛有泪。未知家则堂，云何宣此义。
春尽从子敞寄山居雪咏绝句歘尔隔岁聊复和之二首 其一,明末清初,王夫之,春去天涯雨，南留客影单。梁园裁赋好，遥送杏花寒。
春尽从子敞寄山居雪咏绝句歘尔隔岁聊复和之二首 其二,明末清初,王夫之,残雪留双鬓，馀寒抱死灰。君还愁岁暮，不畏老夫猜。
哕,明末清初,王夫之,河间酒垆前，常愁欢见绝。絮杀采桑人，同心若为结。
颤,明末清初,王夫之,白刃甜如蜜，清流险似波。羊牢须壁立，臧谷较无多。
寒,明末清初,王夫之,借书败蕉叶，索字黄菅梗。一倍粟生肌，霜衾未恁冷。
热,明末清初,王夫之,真作寒灰好，禁他冷灶头。烧灯围傀儡，鲍老汗珠流。
痒,明末清初,王夫之,汗虱亦我液，疥虫亦我肌。喉间冲败絮，鸟爪复奚为。
哭,明末清初,王夫之,背我堂堂去，随他昔昔来。无情犹有恨，独上望春台。
笑,明末清初,王夫之,牛湩持作酥，渴分犊子饭。客作不得尝，垂头打闷顿。
山居杂体吃口诗,明末清初,王夫之,晴即前岫樵，峰分方未返。路乱笼绿罗，云晕涌愈远。
口字诗,明末清初,王夫之,岩路临磊砢，高棂营观皓。蝉语敛嚣啁，鸥侣欢沤藻。
为宋子主人送高渐离入秦,明末清初,王夫之,每见关中客，无心理筑哀。征书昨夜到，不待曙光催。
绝句三首 其一,明末清初,王夫之,乍㬉回亭午，云生叶叶低。轻云将雨足，侵入夕阳西。
绝句三首 其二,明末清初,王夫之,弱柳垂新润，春风款款中。濲波飘一晌，绿影过池东。
绝句三首 其三,明末清初,王夫之,转转春条缓，鳞鳞野水肥。疏云飘雨白，缭绕鹭丝飞。
咏百合,明末清初,王夫之,莲瓣浓含粉，药房素养胎。繇来千种束，不放寸心开。
结袜子,明末清初,王夫之,初识张公子，投琼气已横。匣中报恩剑，不为汝曹鸣。
月斜,明末清初,王夫之,月斜空碧合，河汉几时生。杳霭岳莲出，萧条露叶横。归云飞带雨，凉雁过留声。祇讶西峰上，清宵有奏笙。
永兴廖邓二君邀宿石角山僧阁是侍先君及仲兄䃘斋游处,明末清初,王夫之,十月寒潭改，三年客艇过。画櫩星影近，甃草夜霜多。急难迷原隰，飘零废蓼莪。郴江无限水，不与挽流波。
清远城下忆湖湘旧泊,明末清初,王夫之,乍放浈江峡，疑连青草湖。星河摇古岸，渔火历蒋菰。霜后迷南雁，日斜忆庙乌。佳人多楚塞，谁解赠明珠。
春江古体,明末清初,王夫之,春鸟弄芳洲，初英照碧流。晴云捲山入，晓露炫烟浮。昨日宾鸿北，来时木叶秋。湘江连桂岭，瑶草趁新愁。
南中霜降,明末清初,王夫之,北候怀青女，南飙拂白蘋。墟烟深漠漠，江草故鳞鳞。翠袖寒犹薄，黄华泪已新。炎洲无限橘，谁与寄湘津。
不寐,明末清初,王夫之,夜火榜人惊，江沙依舸平。落花逢昨日，潮月应初生。芳草空凝望，绿云讵有情。含凄愁梦杳，鱼柝警严城。
刘端星学士昭州初度时初出诏狱,明末清初,王夫之,昭州迁谪地，清冽道乡泉。过岭金风缓，当秋暑日悬。重开初度酒，莫诵四愁篇。萧艾吾何有，灵椿正大年。
落日遣愁,明末清初,王夫之,落日群峰外，青空邀晚红。晴山添雪色，远树缓霜鸿。心放闲愁后，生凭大化中。天年聊物理，楚国想遗风。
癸已元日左素公邹大系期同刘子参过白云庵茶话二首 其一,明末清初,王夫之,晴鸟曙山天，林光捲宿烟。壑阴藏雪润，麦露泫珠圆。江树南开早，唐松东向偏。殷勤悬有待，请组旧行边。
癸已元日左素公邹大系期同刘子参过白云庵茶话二首 其二,明末清初,王夫之,昨夜梅边约，春情悄不禁。刀环光阵阵，佛火照心心。箕颍徐生拙，江湖魏子深。南阳凭羽翼，恩泽放山林。
春尽三首 其一,明末清初,王夫之,高树莺飞尽，流声能几闻。微晴通雨色，深绿过花熏。病浅心心在，欢遥曲曲分。定知双鬓谢，无复惜殷勤。
春尽三首 其二,明末清初,王夫之,杂甸与芳洲，当时不可留。还持流景谢，长遣故心愁。云际仍行药，东皋倦理畴。滔滔属孟夏，骚怨寄灵修。
春尽三首 其三,明末清初,王夫之,止竟春须去，灰心揽鬓丝。薄晴长景困，馀冷晚风欺。啼鴂犹争序，藏鸦已后期。寄芳终契阔，阴绿听繁枝。
哭李一超,明末清初,王夫之,鶗鴂春先逝，龙蛇斗未开。容头馀子在，匕首酒人灾。白发摇风木，丹心亘夜台。报恩无意日，留取劫前灰。
再哭季林兼追悼小勇匡社旧游,明末清初,王夫之,古寺青溪路，东窗隔一峰。缘花忘柳径，驱酒试蘋风。墨冷袜材客，巾残垫角雄。馀生悲梦赋，不与勒新宫。
晦日二首 其一,明末清初,王夫之,春色去堂堂，清和损岁芳。夕烟青带远，晴树绿浮光。秋稻江乡雨，琅玕竹径香。定情裁古怨，迟晚意偏长。
晦日二首 其二,明末清初,王夫之,白日奈朱颜，流光几暂闲。九春馀此夕，落照已前山。红豆留谁折，落花去不还。逢迎他日恨，旧上鬓丝间。
夏夜,明末清初,王夫之,裛露青林合，微凉生未央。太清平野阔，薄雾远山长。南树惊乌鹊，双星忆凤凰。吹来何处笛，急调欲清商。
重登双髻峰,明末清初,王夫之,拾级千寻上，登临一倍难。日斜双树径，云满曼花坛。龙雨腥还合，佛灯青欲残。振衣情不惬，北望暮云寒。
二贤祠重读义兴相公诗感赋,明末清初,王夫之,谢傅青山志，羊昙旧见招。千秋馀版椠，孤榭托云霄。弦望何时合，杜蘅今已凋。清浔二千里，遗恨在军谣。
花咏八首 其一 樱桃,明末清初,王夫之,艳深消雪冷，行密迓春酣。弱蒂东风试，繁枝细雨堪。大官谁复荐，啼鸟定先含。献岁摇新恨，群芳且未谙。
花咏八首 其二 迎春,明末清初,王夫之,玉峰疑菡萏，绛佩讵辛夷。蝶醒初春里，香寻未绽时。云生仙袂重，月上素痕滋。愿结青萝好，亭亭寄远思。
花咏八首 其三 山?,明末清初,王夫之,韶月飞金粟，春云降瑞霙。暄风别有约，芳草共含情。须浅容寻蝶，香过恰趁莺。仙軿来早暮，即此玉为京。
花咏八首 其四 紫荆,明末清初,王夫之,珍第偕金枕，同欢感异株。虞渊衣未浣，汉玺泥应濡。疏干捎莺羽，繁英碍蝶须。桃蹊别弄色，泫露泣邢姝。
花咏八首 其五 杜鹃,明末清初,王夫之,采缬轻红药，丹痕竞紫榴。仙归十里幄，云指九重楼。晴雾笼深晕，平塘炫碧流。如何蜀鸟恨，夜月未消愁。
花咏八首 其六 黄杜鹃,明末清初,王夫之,啼鸟愁如歇，闲情寄浅缃。眉新欲试喜，额晓待添妆。酒色醅莺羽，春情驻柳香。愁心迷望帝，聊学赭袍黄。
花咏八首 其七 金钗股,明末清初,王夫之,金虎胎含素，黄银瑞出云。参差随意染，深浅一香薰。雾鬓欹难整，烟鬟翠不分。无惭高士韵，赖有暗香闻。
花咏八首 其八 冈桐,明末清初,王夫之,樾馆辞寒候，江乡记稻春。笑迎朝日上，繁映晚霞匀。紫沁侵铅粉，青趺藉绿茵。似怜芳草弱，飞覆玉鳞鳞。
即事 其一,明末清初,王夫之,秋晚翠娟娟，寒条经雨边。断云藏半树，归鸟没孤烟。筱弱梢梢重，藤轻叶叶便。上方夕磬早，亭午落清喧。
山居杂体药名,明末清初,王夫之,白日及闲年，寻常山色妍。古松香满径，修竹叶参天。紫菀朝霞雨，黄连夕照烟。柴桑寄生理，不受督邮怜。
山居杂体县名,明末清初,王夫之,月上林间夜，烟含山际秋。蛙吹传静乐，尻马足仙游。抱瓮安园䔩，忘机定海鸥。馀生随大冶，沤沫委东流。
岳峰悼亡四首 其一,明末清初,王夫之,不愁云步滑，慊慊故慵来。多病霜风路，馀生隔岁回。凤绡残染泪，蛛网誓封苔。旧是销魂地，重寻有劫灰。
岳峰悼亡四首 其二,明末清初,王夫之,到来犹自喜，髣髴近檐除。小圃忙挑菜，闲窗笑读书。忽惊身尚在，莫是客凌虚。楚些吾能唱，魂兮其媵余。
岳峰悼亡四首 其三,明末清初,王夫之,关塞天涯黑，精魂一倍丹。停云迷鸟宿，舞雪耐梅寒。不遣琴心寂，相怜剑影残。三年烹白石，馀沈咽龙湍。
岳峰悼亡四首 其四,明末清初,王夫之,岳阡初甃罢，君此拜姑嫜。地下容能聚，人间别已长。蝶飞三月雨，枫落一林霜。他日还凄绝，余魂半渺茫。
迎秋八首 其一,明末清初,王夫之,昨夜月初明，青枫引露清。稻香三日雨，虹影一溪晴。落照低犹赤，蘋风晚更轻。定情凡几日，银汉映阶平。
迎秋八首 其二,明末清初,王夫之,斜日飐垂树，因风欲上黄。侵苔依浅碧，漏月透微凉。去鹭惊溪改，跳鱼拂荇香。森森芦叶满，幸缓一头霜。
迎秋八首 其三,明末清初,王夫之,长日倦何曾，棋枰早不胜。杨枝愁少府，杜若老吴兴。星影微侵幌，萤光几背灯。西风才一夕，先与客愁应。
迎秋八首 其四,明末清初,王夫之,旧不解惊秋，于今预理愁。雄风三楚国，残月四更楼。天外芙蓉剑，人间竹叶舟。凉宵聊邂逅，不似梦中游。
迎秋八首 其五,明末清初,王夫之,青山秋缓缓，白发鬓匆匆。赋笔期霜雁，琴心款夜桐。藕丝侵水碧，鱼眼泣波红。莲唱歌年少，江南一梦中。
迎秋八首 其六,明末清初,王夫之,当暑病犹轻，离魂几日阴。羽笙天上曲，沟水路傍吟。渡鹊无聊事，归禽有限心。炎光劳缱绻，回首怨寒砧。
迎秋八首 其七,明末清初,王夫之,投分留纨扇，怀恩记葛衣。兴亡凭一泪，去住恨双违。戏蝶情还在，元禽巷已非。贮愁蜻蛚馆，旧已遣莎肥。
迎秋八首 其八,明末清初,王夫之,吴茧初成练，商声畏上弦。到来拚落叶，先事怪鸣蝉。暗湿三更露，公收万里烟。亭亭苍壁外，云岫弄馀妍。
寒月,明末清初,王夫之,寒光清不极，一半上东峰。霜净初弦小，烟平素影重。江山群动息，河汉九霄封。迥绝宵钟后，吾生定几逢。
早春三首 其一,明末清初,王夫之,光气浮莎径，红滋点药畦。晴丝弱柳外，夕蝶小窗西。风细千波绿，云生一片低。天情随物理，色色与春齐。
早春三首 其二,明末清初,王夫之,不觉故心移，年华冉冉知。晴窗熏午睡，喧步爱芳吹。幸缓西园梦，还留朔雪悲。含情方几日，谁道鬓添丝。
早春三首 其三,明末清初,王夫之,向夜月迎人，空烟合望新。落梅轻去影，乳鸟乍啼晨。碧水涵苔暗，流光散露匀。良宵仍蕴藉，悽恻奈何春。
十二月八夜看月,明末清初,王夫之,寒月静不迥，中天白霭分。烟空含树色，星浅入冰纹。梦觉疑无定，凄清受已勤。遥情谁寄托，千里一氤氲。
初九夜再赋,明末清初,王夫之,迢递缓当天，浮光始出弦。桂丛含雾隐，梅影弄霜妍。分镜知谁照，寒蟾苦欲仙。明珠期有赠，还恐雪侵年。
正月十六夜重赋,明末清初,王夫之,出岫试娟娟，光侵落照天。昨宵深困雨，初夜未亏圆。透碧融霜气，凝晖款夕烟。梅香来近远，稍觉送微暄。
与唐须竹夜话二首 其一,明末清初,王夫之,九春初歇雨，花屐不相期。踏藓亦何适，临风久系思。秋毫分九级，火电掣双眉。不与通消息，含情更待谁。
与唐须竹夜话二首 其二,明末清初,王夫之,鼎鼎千秋意，劳劳夜语传。六经谁楚汉，一击试鹰鹯。偶觉空群马，人疑泛月船。名心消已尽，无望古今怜。
始晴,明末清初,王夫之,春尽试新晴，高天起夕清。南飞双鸟白，西上一星明。润叶沾青露，凉萤傍紫萍。当年未萧瑟，曾此晚愁轻。
湄水月泛同芋岩,明末清初,王夫之,泛宅非今日，清欢任偶携。滩光月影上，山色晚霞西。极目随移棹，生涯试杖藜。江洲无载酒，还似武陵溪。
八月梨花,明末清初,王夫之,夕吹喧风叶，初暾炫露条。涂阴新紫荐，大谷早英飘。留蝶寻香薄，迟莺忆梦遥。迎凉催晓色，倚雪抗清霄。恨讵青春谢，姿矜白日昭。洁纨悲汉扇，瑶馆驻秦箫。抱影空含碧，凝魂映泬寥。云痕将桂粟，湘怨亘兰苗。修月飞琼柹，凌空舞素潮。西乌歌正急，南树梦犹妖。瀚海寒偏耐，哀家韵未饶。一桐虚井砌，片叶点诗瓢。衔去元禽远，归来白雁邀。馀芳回羯鼓，幽约后星桥。江介芦花冷，扬州玉蕊凋。函情摇落日，芳信在山椒。
新秋看洋山雨过,明末清初,王夫之,南楚秋风日，轻阴太白方。参差分远嶂，明灭互斜阳。旋度云间树，还吹山际香。鹭飞初掠润，燕语乍矜凉。云断天逾碧，林疏野乍光。馀霞侵月浅，晚雾过溪长。薄袂泠泠善，闲愁鼎鼎忘。萧斋聊隐几，吾道在沧浪。
山居杂体建除,明末清初,王夫之,建宇依回岫，锄畦沿涧流。除云无过客，留鸟伴孤游。满径萦霜带，遥天佩月钩。平泉空木石，元晏自春秋。定里窥僧际，醺馀缓宿愁。执交顽石古，送远野鸥浮。破雪寻新蕈，迎晴验午鸠。危烟征杳汉，细草藉香柔。成绩缘蜂课，纷争笑蚁䗋。牧书袪粉蠹，篆壁写蜗牛。开圃蛛丝密，支床龟息幽。闭关思物理，杜德拟天休。
哀管生永叙,明末清初,王夫之,落叶风喧夕，啼鸦柏冷霜。如何悼亡客，还有丧予伤。岳径云藏雪，洋泉月引凉。培兰将九畹，鍊镜巳三商。带草先摧绿，传灯独秉光。思深千里驾，望属百身良。煜煜芝房折，悠悠蒿里长。紫囊悲太傅，缃帙冷中郎。春谷江流远，南云塞路荒。人情谁剑挂，天道岂弓张。交绝怜东里，狂歌问子桑。贡生空委佩，鲍叔未分粻。笛咽山阳馆，琴残子敬床。宁知哀九辩，不及待沈湘。
恺六种凤仙花盈亩聊题长句,明末清初,王夫之,光风何处好，樾径启朝阳。竹里天凝绿，梅村月旧黄。名花拚物玩，小品眷幽芳。蕉露分长润，苔茵荫午凉。学仙初羽化，字凤欲歌狂。茎脆空清八，阴圆碧霭张。欲言鹦咮曲，如舞蝶襟忙。紫晕飞初日，华吹结绀霜。凝丹猩褫血，浅素雪添香。不解邢憎尹，终谐鶠侣皇。分妍矜色色，薄袂共洋洋。蝾臂虽多妒，荑尖得上妆。素轮宜晚拍，义甲惜春藏。小触娇旋怒，多灵敛亦翔。清琴蛇腹古，丸药蔻胎康。瑞约宜男早，心同栀子长。闲居人自雒，至止客怀湘。相约秋光里，娟娟誓不忘。
咏史二十七首 其一,明末清初,王夫之,箕子生传淇范，刘歆死击谷梁。叛父祇求媚莽，称天原是存商。
咏史二十七首 其二,明末清初,王夫之,堕泪曲江秋燕，白头小范黄花。变雅三年破斧，续骚一部怀沙。
咏史二十七首 其三,明末清初,王夫之,桎梏荀卿性恶，逍遥王衍无为。指鹿不迷物则，问蛙方證希夷。
咏史二十七首 其四,明末清初,王夫之,安世不藏父恶，南轩尽掩前羞。迁史直承尧典，紫阳曲学春秋。
咏史二十七首 其五,明末清初,王夫之,公主盘飧赌命，上卿片唾输头。偏是羁孤臣妾，贪他菌蟪春秋。
咏史二十七首 其六,明末清初,王夫之,中垒传经烧汞，东坡抗疏逃禅。梦傍昌黎床榻，炉兼万毕铜铅。
咏史二十七首 其七,明末清初,王夫之,信陵饮酒近内，步兵泣路驱车。赢得不知别苦，难忘聊复愁予。
咏史二十七首 其八,明末清初,王夫之,田丰死争官渡，鸱夷不谏夫椒。未到水穷山尽，难回坠石狂潮。
咏史二十七首 其九,明末清初,王夫之,凤杳扬雄拾羽，龙乖谷永探鳞。奇字詅痴万卷，危言卖绽千春。
咏史二十七首 其十,明末清初,王夫之,元载饥寒扫迹，苏秦车骑迎门。裹马装妻勾当，髑髅血肉乾坤。
咏史二十七首 其十一,明末清初,王夫之,李绩逢人便杀，西巴见鹿犹怜。自让孟孙眼孔，何须武瞾金钱。
咏史二十七首 其十二,明末清初,王夫之,泜水潍城垓下，陈仓子午褒斜。先手偏争后着，一羊不奈三叉。
咏史二十七首 其十三,明末清初,王夫之,曹魏登坛舜禹，萧梁塔庙瞿昙。酸得不禁太苦，悟来妙在无惭。
咏史二十七首 其十四,明末清初,王夫之,代契丹憎延广，为司马爱谯周。一线容头活计，二毛肉袒风流。
咏史二十七首 其十五,明末清初,王夫之,肯死魔留佛种，再来鹰化鸠啼。借问邦昌伪相，何如任永淫妻。
咏史二十七首 其十六,明末清初,王夫之,方寸止知老母，始终唯报韩王。家鹜尽供玉馔，元禽长寄雕梁。
咏史二十七首 其十七,明末清初,王夫之,魏篡陈思堕泪，晋亡谢客挥戈。夺嫡封侯愿力，顽民义士风波。
咏史二十七首 其十八,明末清初,王夫之,孝逸妆台授钺，崔生穹帐修文。临镜妖狐国史，擭阑鹦鹉将军。
咏史二十七首 其十九,明末清初,王夫之,郗鉴生怜逆子，沈充死愧贤孙。桂蠹何伤芳树，兰芽不染滫根。
咏史二十七首 其二十,明末清初,王夫之,着面维州黑子，还魂免役青蚨。皮砌只争燖揉，头倾忘却支吾。
咏史二十七首 其二十一,明末清初,王夫之,狄青非万人敌，韦皋亦百里才。学击鹰鹯誇俊，知音黄雀生灾。
咏史二十七首 其二十二,明末清初,王夫之,子厚县崖题壁，昌黎华岳投书。小人可使有勇，君子其蔽也愚。
咏史二十七首 其二十三,明末清初,王夫之,擒守忠如捉鳖，奉嘉王亦建瓴。流汗帆风摇橹，埋头白昼囊萤。
咏史二十七首 其二十四,明末清初,王夫之,习气齐邱说法，门头唐主参禅。圆顶方袍天子，黄扉紫阁神仙。
咏史二十七首 其二十五,明末清初,王夫之,家法销兵杯酒，朝章决狱风波。无信人言采苦，其则不远伐柯。
咏史二十七首 其二十七,明末清初,王夫之,乍可黄冠归宋，羞将白血殉元。蜜蘖不争甜苦，猿虫各有精魂。
耒阳曹氏江楼迟旧游不至,明末清初,王夫之,野水瑶光上小楼，关河寒色满楼头。韩城公子椎空折，楚国佳人橘过秋。淅淅雁风吹极浦，鳞鳞枫叶点江洲。霜华夜覆荒城月，独倚吴钩赋远游。
李广生自黔阳生还归阙率尔吟赠并感洪一龙三阳太仆山公及郎君郑石诸逝者浮湘亭之游,明末清初,王夫之,涟水东流落月横，浮湘亭上似三生。汉庭旧节归华表，粤道旌旗乱早莺。酒侣垂杨悲墓合，世情蛱蝶到春惊。如君豪气矜淮海，恨到消沈泪亦倾。
答姚梦峡秀才见柬之作兼呈金道隐黄门李广生彭然石二小司马,明末清初,王夫之,遥求勾漏寻灵饵，却背仙坛访上元。初服偶然抛竹箨，融情一倍感芳荃。云畦过雨怀红药，春泛消愁畏绿尊。千古英雄无死处，酒徒高唱感夷门。
五日小饮兼五舟中寄人时两上书忤时相俟谴命故及之,明末清初,王夫之,垂垂江上瘴云飞，也听莲舟挝鼓归。炎海蛟龙吞楚客，绿云烟水吊湘妃。故园蒲草空盈把，过岭笳声尚合围。哀些远凭清思抑，目前殊觉解人稀。
留守相公六帙仰同诸公共次方密之学士旧韵二首 其一,明末清初,王夫之,千古英雄此赤方，漓江南下正汤汤。情深北阙多艰后，兴寄东皋信美乡。进酒自吹松粒曲，裁诗恰赋芰荷裳。萧森天放湘累客，得倚商歌侍羽觞。
留守相公六帙仰同诸公共次方密之学士旧韵二首 其二,明末清初,王夫之,凉生恰恰桂江天，万里吴皋秋信传。月拟上轮分海晕，风初过岭霁蛮烟。雕戈数转三襄影，花坞凭留七月仙。莫讶维州争论亟，河山清晏自平泉。
石板滩中秋无月奉怀家兄,明末清初,王夫之,颓岸清江隔晚烟，鳞鳞云起夕阳天。秋声已觉频喧夜，明月心知不易圆。桂阙参差疑羽客，芦中迷离访渔船。刀头飞镜终无准，今夕何年倍惘然。
读指南集二首 其一,明末清初,王夫之,绛节生须抱璧还，降笺谁捧尺封闲。沧波淮海东流水，风雨扬州北固山。鹃血春啼悲蜀鸟，鸡鸣夜乱度秦关。琼花堂上三生路，已滴燕台颈血殷。
读指南集二首 其二,明末清初,王夫之,扬州不死空坑死，出使皋亭事未央。鸣鴂春催三月雨，丹枫秋忍一林霜。䃃门鹤唳留朱序，文水鱼书待武阳。沧海金椎终寂寞，汗青犹在泪衣裳。
冬尽过刘庶先夜话效时,明末清初,王夫之,端自莲花瓣里来，幻身真作冻蜂猜。世如棋弈辘轳劫，话到文章婪尾杯。三公叔夜龙鸾客，兀者郑侨斥鴳才。金销石泐寻常事，惭愧寒香一径梅。
续哀雨诗四首 其一,明末清初,王夫之,寒烟扑地湿云飞，犹记馀生雪窖归。泥浊水深天险道，北罗南鸟地危机。同心双骨埋荒草，有约三春就夕晖。檐溜渐疏鸡唱急，残灯炷落损征衣。
续哀雨诗四首 其二,明末清初,王夫之,晴月岚平北斗移，挑灯长话桂山时。峒云侵夜偏飞雨，宿鸟惊寒不拣枝。天吝孤臣唯一死，人拚病骨付三尸。阴晴旦暮寻常极，努力溯洄秋水湄。
续哀雨诗四首 其三,明末清初,王夫之,羊肠虎穴屡经过，老向孤峰对梦婆。他日凭收柴市骨，此生已厌漆园歌。藤花夜落寒塘影，雁字云低野水波。樾馆无人苔砌冷，桂山相较未愁多。
续哀雨诗四首 其四,明末清初,王夫之,桂山哀雨旧诗留，读向泉台忆得不。卞壸可容魂大笑，王章不为死含愁。丹枫到冷心元赤，黄鞠虽晴命亦秋。韶月年年春日㬉，倡条冶叶漫当头。
人日 其一,明末清初,王夫之,人日犹馀寅正腊，深阴不识月初弦。春光荏苒虚梅信，朔雪霏微乱柳烟。何处暄风催綵胜，谁将病骨祀华年。中宵欲待清霜霁，珠雨还飞玉粟田。
又雪同欧子直,明末清初,王夫之,溪边林外转霏微，几处新莺禁不飞。即次青春欺白发，丁宁酒力试寒威。连天朔雪悲明月，昨日西清忆落晖。为报春光多蕴藉，来朝一倍报芳霏。
五日携攽儿同子直洎贤从哲仲小饮分得端字,明末清初,王夫之,今年五日尚馀寒，剪剪菖风摆露难。雨歇罩鱼垂柳径，人归贳酒白云端。丹心綵笔三湘事，霜鬓朱颜一镜看。彭泽无田供秫米，何须粔敉饱龙餐。
即事有赠,明末清初,王夫之,青门绿野两情忘，柳宅桃津一径长。四海交穷怜白发，双星夜永看珠光。梅香早透胧胧月，酒坐寒侵款款霜。咏史已惊开竹素，挑灯无事话沧桑。
人日新晴,明末清初,王夫之,昨宵弦上晴天月，人日青开媚景烟。柳带小吹摇露颗，红芽纤出破苔钱。胜常难问求凰意，怀旧空吟落雁篇。为恼新莺惊午睡，不容梦蝶驻华年。
秋雨同子直,明末清初,王夫之,秋阴何来飞雨淙，杜陵叹之后尧江。井桐已落不知数，水鸟无愁聊自双。游屐几曾过柳岸，青尊只少对兰缸。犹传锦字开幽独，湿月穿云上小窗。
又雨,明末清初,王夫之,昨日馀暄黄稻天，轻雷斜过晚霞边。林光留日犹多碧，暝色侵云不耐烟。凌藉晚红欺菡萏，风光苔色长连钱。栖迟藋径经过少，几厌溪声柳外喧。
夜,明末清初,王夫之,始夜枫林初下叶，清秋弦月欲生华。凉凝露草流萤缓，云断西峰大火斜。藏壑馀生惊逝水，迷津天上惘星槎。兴亡聚散经心地，高柳萧森隐荻花。
元日过子直奕,明末清初,王夫之,今日何年复岁朝，晓窗新梦试逍遥。韶光流转谁消息，春赏殷勤久寂寥。竹径云深通绿霭，兰芽雨沁透红苗。高斋奕散前溪路，回望炊烟隔小桥。
刘若启为余兄弟排难已招泛虎塘叙其家乘会当六帙帨辰欢宴之下遂允贶室子敔儿,明末清初,王夫之,此生相聚太从容，海徙山移梦后逢。急难情深矰缴缓，根株心许茑萝封。百年初识团圞相，双径从看偃盖松。拟煮丹砂回白首，年年吹笛上嵩峰。
湖外遥怀些翁,明末清初,王夫之,心心长不断湖天，满月孤星旧有缘。野烧三叉馀幸草，湘流九面惘胶船。寒深鹤带尧年雪，海阔龙分佛口涎。闻说当机唯一指，皈心欲扣逆流舷。
寄怀青原药翁,明末清初,王夫之,霜原寸草不留心，一线高秋入桂林。哭笑双遮∴字眼，宫商遥绝断纹琴。情知死地非长夜，屡卜游魂得返吟。唯有寻思归计好，黄金装额怕春深。
春日山居戏效松陵体六首 其一,明末清初,王夫之,垂垂雨足晓雷收，草阁凭崖似倚楼。上赤数莺吹几叠，之元一瀑写双钩。云生右史蟫餐润，花坠中丞蚁渡幽。已过清明瓜未种，憎人相拟到秦侯。
春日山居戏效松陵体六首 其二,明末清初,王夫之,小窗日卯破清酣，渐老帘帏上午岚。梵夹偶披唯以九，丹图横看亦函三。西峰月瓦从飘练，曲径苔裀稳卧蚕。千亩琅玕溪涨外，经旬玉版不曾参。
春日山居戏效松陵体六首 其三,明末清初,王夫之,即栗无多染沁泥，危桥不渡只前溪。杨花甲坼占风北，鷤䳏丁宁唤日西。漏白蘋开十字眼，路青蘅试五花蹄。行縢还惹空青湿，篝火垆边恰煮藜。
春日山居戏效松陵体六首 其四,明末清初,王夫之,夭桃十树柳千条，诅雨迎晴意两消。活影玻瓈沈曲沼，吹香靺鞨糁平桥。游龙依藓红鳞密，鱼虎分波翠晕摇。莫厌溪声喧午梦，乘流初好泛诗瓢。
春日山居戏效松陵体六首 其五,明末清初,王夫之,荠美先登谶岁饶，回塘及㬉浸长腰。圆餐韧雪舂猫耳，甂瓮盦香糁虌苗。带雨馌妻簪踯躅，催耕抟黍啄螵蛸。高斋寓目忘天暝，黄犊将鸠上小桥。
春日山居戏效松陵体六首 其六,明末清初,王夫之,垂杨擭径转依依，绿掩芉眠不置扉。茧室拟营桑叶少，虫书欲就柿林稀。闲栽生苄蒸寒药，拟架番松却暑威。新韭半畦钟乳长，无妨览镜诧新肥。
期徐蔚子虎塘迟至余暑病先归蔚子独留万绿池与若启月饮共相太息寄此谢之,明末清初,王夫之,稻花风转接䍦吹，系辔萧条占桧枝。画扇红牙前夕酒，青山白雪几年诗。千秋华表留仙语，一曲沧浪鼓枻悲。为惜君愁须缓缓，相逢知有泪双垂。
答黄度长,明末清初,王夫之,东篱花冷候虫惊，澬水连湘一雁征。霜色已凋隋岸柳，秋风遗意武昌城。传经鲁壁闻丝竹，述酒柴桑访秫粳。心迹元同难举似，云飞叶落两含情。
得青原书,明末清初,王夫之,青原题书寄南岳，经年霜雪中回还。夕阳秋雨各津涘，鸟道别峰许跻攀。西台江水流清泚，东林菡萏开斑斓。春鸿社燕皆旦夕，不碍幽忧长闭关。
河田营中夜望,明末清初,王夫之,夜烧连山接暮云，牙旌高捲管弦闻。负恩自笑夷门客，魂断邯郸晋鄙军。
桂林偶怨,明末清初,王夫之,灵药成虚旧恨空，征衣无那楝花风。丝丝春雨垂帘下，又向天涯识塞鸿。
自南岳理残书西归慈侍困于土人殆滨不免太孺人怛悯废食既脱谕令去此有作聊呈家兄,明末清初,王夫之,春零慈竹惜徘徊，孤燕孤飞鹰隼猜。莫是渔郎归棹错，桃花不为避秦开。
题彭然石舠壁,明末清初,王夫之,旧曾相识此扁舟，江黑云低对戍楼。象帝祠前秋似叶，伏波山下月如钩。
偶闷自遣,明末清初,王夫之,鸡声残月夜如何，水级危轮又一过。扯断藕丝无住处，弥天元不罥修罗。
过涉园问季林疾遣作早梅诗四首 其一,明末清初,王夫之,雨轻偶破山云出，花浅时闻小径香。总是村烟开不彻，尽教无月也昏黄。
过涉园问季林疾遣作早梅诗四首 其二,明末清初,王夫之,晚香消尽寒香接，无日无花不早开。莫倚文殊能问病，现身天女出檐来。
过涉园问季林疾遣作早梅诗四首 其三,明末清初,王夫之,江南塞北总阑珊，幽谷嫣然一破颜。无数明玑垂屋角，牵萝何必卖珠还。
过涉园问季林疾遣作早梅诗四首 其四,明末清初,王夫之,先机买隐君能早，后着投生我自痴。也共巡檐吟不了，耐他冷蕊共疏枝。
过西明寺追怀怡一上人示苍枝慈智二首 其一,明末清初,王夫之,缥渺诸天缟雪飞，垆烟初㶿湿云衣。重来春水迷苍翠，凄绝苏闉画板归。
过西明寺追怀怡一上人示苍枝慈智二首 其二,明末清初,王夫之,冬葵滑熟菠薐脆，云子抄香凤乳花。惭愧千金无报处，三生客在自蒸砂。
哭欧阳三弟叔敬沈湘六首 其一,明末清初,王夫之,菖雨蘋风杜若香，怀沙千古吊潇湘。迟回怕唱招魂曲，不信人间别已长。
哭欧阳三弟叔敬沈湘六首 其二,明末清初,王夫之,通眉旧是玉楼仙，昌谷春消野竹烟。誓倒奚囊传好句，人间差有外兄贤。
哭欧阳三弟叔敬沈湘六首 其三,明末清初,王夫之,荆榛小径对春溪，月上芭蕉碧影迷。池馆山阳留不得，愁来唯伴野猿啼。
哭欧阳三弟叔敬沈湘六首 其四,明末清初,王夫之,枯木难消只赋心，散愁长欲寄知音。调孤雌霓休文句，哭碎灵床子敬琴。
哭欧阳三弟叔敬沈湘六首 其五,明末清初,王夫之,瓣香洒血气奔雷，采葛歌残击筑哀。十四年来争一死，英雄消受野棠开。
哭欧阳三弟叔敬沈湘六首 其六,明末清初,王夫之,南荣枝叶各相当，抛玉挥金意共长。岸谷消沉羊叔子，推恩无分到中郎。
小步 其一,明末清初,王夫之,新虹酿㬉带馀清，云里东峰一曲晴。步步看花兼看叶，胎红乳白各分明。
吟得,明末清初,王夫之,双溪欲合声逾急，孤鸟将栖晚更飞。唯有小窗人睡起，不知香尽落春衣。
折杨柳,明末清初,王夫之,儿家门前杨柳枝，南来北往折残时。去去青骢都不返，郎行莫再挽青丝。
明妃曲,明末清初,王夫之,金殿葳蕤锁汉宫，单于谈笑借春风。黄沙已作无归路，犹愿君王斩画工。
南岳摘茶词十首 其一,明末清初,王夫之,深山三月雪花飞，折笋禁桃乳雀饥。昨日刚传过谷雨，紫茸的的赛春肥。
南岳摘茶词十首 其二,明末清初,王夫之,湿云不起万峰连，云里闻他笑语喧。一似洞庭烟月夜，南湖北浦钓鱼船。
南岳摘茶词十首 其三,明末清初,王夫之,晴云不采意如何，带雨掠云摘倍多。一色石姜叶笠子，不须绿箬衬青蓑。
南岳摘茶词十首 其四,明末清初,王夫之,一枪才展二旗斜，万簇绿沈间五花。莫道风尘飞不到，鞠尖队队满洲靴。
南岳摘茶词十首 其五,明末清初,王夫之,琼尖新炕凤毛毸，玉版兼蒸龙子胎。新化客迟六峒远，明朝相趁出城来。
南岳摘茶词十首 其六,明末清初,王夫之,小筑团瓢乞食频，邻僧劝典半畦春。偿他监寺帮官买，剩取筛馀几两尘。
南岳摘茶词十首 其七,明末清初,王夫之,丁字床平一足雄，踏云稳坐似凌空。商羊能舞晴天雨，底用劳劳百脚虫。
南岳摘茶词十首 其八,明末清初,王夫之,清梵木鱼暂放松，园园锯齿绿阴浓。揉香挼翠三更后，刚打乌啼半夜钟。
南岳摘茶词十首 其九,明末清初,王夫之,山下秧争韭叶长，山中茶宝马兰香。逐队上山收晚茗，柰他布谷为人忙。
南岳摘茶词十首 其十,明末清初,王夫之,沙弥新学唱皈依，板眼初清错字稀。贪听姨姨采茶曲，家鸡又逐野凫飞。
初度日占六首 其一,明末清初,王夫之,横风斜雨掠荒邱，十五年来老楚囚。垂死病中魂一缕，迷离唯记汉家秋。
初度日占六首 其二,明末清初,王夫之,一万五千三百三，愁丝日日缠春蚕。天涯地窟知音绝，新剪牛衣对雨谈。
初度日占六首 其三,明末清初,王夫之,十一年前一死迟，臣忠妇节两参差。北枝落尽南枝老，辜负催归有子规。
初度日占六首 其四,明末清初,王夫之,新买茱萸半亩堂，苔侵床足月侵墙。天涯芳草迷归路，病叶还禁一夜霜。
初度日占六首 其五,明末清初,王夫之,十载每添新鬼哭，泪如江水亦乾流。青髭无伴难除雪，白发多情苦恋头。
初度日占六首 其六,明末清初,王夫之,陈抟驴背笑难禁，龚胜床头饿称心。雪搅九微香炬暗，未知除夕是晴阴。
竹枝词十首 其一,明末清初,王夫之,嫩鹌鹑斗不相降，野鸳鸯飞不作双。昔年挑冰上雪岭，今年贩水下长江。
竹枝词十首 其二,明末清初,王夫之,暮雨朝云神女峰，三朝三暮黄牛踪。入峡来回看不厌，出峡对面不相逢。
竹枝词十首 其三,明末清初,王夫之,巫山不高瞿塘高，铁错不牢火杖牢。妾意似水水滴冻，郎心如月月生毛。
竹枝词十首 其四,明末清初,王夫之,洞庭湖北汉水横，青草湖南湘水清。两道湖光争潋滟，两般艇子各分明。
竹枝词十首 其五,明末清初,王夫之,黄陵庙前班竹丛，巴邱湖上水连空。生受鹧鸪啼夜雨，生成江兔拜秋风。
竹枝词十首 其六,明末清初,王夫之,鸬鹚衔鱼只道饥，鵁鶄运目也孤飞。江花笑水郎不去，白浪掀天郎不归。
竹枝词十首 其七,明末清初,王夫之,荷花有日绽金须，荷叶无心系水珠。浪打萍开从恼妾，萍留浪去恰怜渠。
竹枝词十首 其八,明末清初,王夫之,江边寒梅自着花，江上女儿自斗茶。浪向花前爇片脑，浪疑茶里点脂麻。
竹枝词十首 其十,明末清初,王夫之,巫山欲出三峡中，狼山还隔海门东。何人不打开船鼓，何人解使斗帆风。
忍俊九首 其一,明末清初,王夫之,金鸡只遣报青蝇，发箧探丸等不应。东海未亏输一粒，无妨郭索与横行。
忍俊九首 其二,明末清初,王夫之,鲩眼红如鲤尾红，吹沙蚀岸尽春风。任公无用钓缗处，毕竟鱼还死水中。
忍俊九首 其三,明末清初,王夫之,腊月桃花带雪妍，迎头早唱卖花喧。若教赊贩春千日，借问姚黄得几钱。
忍俊九首 其四,明末清初,王夫之,豺祭羔豚獭祭鲜，不须欣享且争妍。王唐瞿薛当年盛，又束潘妃步步莲。
忍俊九首 其五,明末清初,王夫之,波斯匿王不自知，恒河未改雪飘眉。流沙瀰瀰鱼虾少，惆怅滩头立鹭鸶。
忍俊九首 其六,明末清初,王夫之,勾芒跣足苦争先，昨夜酸风雪满天。不见旗亭游冶客，春归才着土牛鞭。
忍俊九首 其七,明末清初,王夫之,苦为侯城惜道穷，姚师闲泪洒秋风。螟蛉若续读书种，上计偷香是贾充。
忍俊九首 其八,明末清初,王夫之,悟尽人间得未曾，食轮先转法轮僧。莫将负鼎嗤伊尹，草具匆匆杀范增。
长歌行,明末清初,王夫之,搏桑无落景，瑶水无逝波。千岁有问津，微生遂经过。偶零玉露浆，聊弄素女蛾。不知人间秋，落叶纷已多。进酒白玉觞，侑之缓声歌。长旦无凝云，毕景皆赪霞。俯睨星火流，停欢待伊何。
独漉篇,明末清初,王夫之,独漉浊水江，水浊菱叶青。不畏浊水寒，但畏浊水腥。水腥鱼乱，虾蟹相半。风起月黄，菱叶苦绊。东家孤儿西家妇，夜闻啼声旦拍手。宝刀旧结并州豪，春风日醉新丰酒。耐可死浊水中，不能宿秋草陌。挥刀难割空中烟，长叹流光坐闲掷。
枯鱼过河泣,明末清初,王夫之,笼中鸭，声唈唈。水中鸭，游濈濈。谓水中鸭，何妨分我以馀湿。越王尝吴溲，宫中皆含蕺。汉有张良楚项伯，泾清渭浊皆吞吸。凤凰餐竹花，桑扈啄场粒，嗟尔唼唼今何及。君不见枯鱼过河泣，胡不早淤浊水学鳅鳛。
来日大难,明末清初,王夫之,来日大难，毛凋羽残。不知今者，谁为妙颜。醇酒肥牛，何用解忧。仙人王乔，足可遨游。黄金可作，尘世可度。鳅游浊水，龙上天角。没命黄泉，志存偓佺。遗物独往，杳若孤烟。轩辕乘龙，髣髣云中。天老操辔，髣髴云内。精魂相存，生死同门。千秋万岁，乐以忘言。
长相思二首 其一,明末清初,王夫之,长相思，永别离，愁眉镜觉心谁知。蛛网闲窗密，鹅笙隔院吹。年华讵足惜，肠断受恩时。
长相思二首 其二,明末清初,王夫之,长相思，永离别，地坼天乖清泪竭。油卜罢春灯，寒砧谢秋节。宝带裂同心，他生就君结。
箜篌引 其一,明末清初,王夫之,弹箜篌，击鼍鼓，款留君，君不住。素丝玉壶白水清，博山兰膏飞烟轻。华月微风吹凤笙，他人不语君含情。胡为乎凌狂波而乱流，从君不果心繁忧。东海之鱼不可得，西飞之鸟不可留。往者不谏，来者徒伤。寸心炯炯明月光，千里万里随君旁。君凌浊水不见影，青天高悬独傍徨。
休洗红,明末清初,王夫之,休洗红，洗多颜色坏。东园桃李花，阳春不相待。去时罗衣薄，来时罗衣寒。天风日暮急，举袖君自看。鸣蜩札札落柳枝，深闺年少犹不知。
莫种树戏代山阴相公赠怀宁朱侍御,明末清初,王夫之,莫种树，树长青扶疏。朅来九子凤，故是白门乌。白门乌，柏台鸟，欲啼不啼天未晓。街鼓鼕鼕星欲稀，还向羽林门外飞。
康州谣追哭督府义兴相公是去秋同邹管二中舍会公地,明末清初,王夫之,可怜康州城，泷水从南来。龙旗翩翩去何繇，苍梧迷密云不开。秋风起，秋叶飞，旗翩翩，去不归。乌头黑，雀头白，城上飞，声哑哑。羽林军，神厩马，昨日灵羊溪，今日康江下。杨花自飞鸟自栖，相公白旐清浔西，康州城下生蒺藜。
山居杂体两头纤纤,明末清初,王夫之,两头纤纤水溜绝。半黑半白烧岭雪。腷腷膊膊冻竹折。磊磊落落飞霰屑。
山居杂体五杂俎,明末清初,王夫之,五杂俎，采野䔩。往复还，沿溪谷。不获巳，黄农伏。
哭内弟郑忝生,明末清初,王夫之,悠悠重悠悠，送子冈陇头。乍可为陌上之秋草，繁霜一夕同荒邱。不能为磷磷之白石，相看逝水旋东流。与君别何所，庭前绿竹下。日夕君不来，春云覆平野。与君期何日，三五轮魄充。君归黄泉去，月轮故未空。君家旧住鹿门溪，君魂欲归道路迷。与君相逢入桂城，铁骑斥野飞箭鸣。旧愁疑在春梦惊，乃知君死而余生。生亦不可期，死亦不可悲。鸡鸣月落杉桥路，且与须臾哭别离。
管大兄弓伯挽歌二首 其一,明末清初,王夫之,薤上露，光油油，日出曈曈，其光易收，乐日之匿得久留。将何奉，奉咿嚘。室有妇，膝有儿。儿为父，妇为师。夔夔终日夕，鸡鸣晨起以奉之。妇步亦步，妇趋亦趋，伛伛偻偻，为儿觅肥腴。如何令死心怦摧，姝姝媚媚，眉不得开，将此悲君胡当哉。日已匿，阴已霾，轶云霓，足徘徊，露晞朝阳乐无涯。
管大兄弓伯挽歌二首 其二,明末清初,王夫之,蒿里谁家地，不在蒸江上。不在湘潭城，不在苍梧黄茅瘴。祝融为盖，白石为舆，安安缓缓驾輀车。挽人勿諠，听我唱言。魂归湛湛之青天，形返茸茸之墓田。鼓毋怒，笛毋悲，庸夫不骂鬼，世间何用庸夫为。以尔笑骂代痛哭，鸺鹠乾鹊齐上屋。主人弃屋返青山，庸夫他家觅酒肉。我有酒，不酬黄泉将润庸夫口。肥牛十脔醇醪三斗，辘辘轴轴狂鼓庸夫死奔走，黄泉之人应拍手。
避暑王恺六山庄会夕雨放歌,明末清初,王夫之,杨梅塞前杨梅熟，草覆溪流绕南麓。雷声昨夜破疏星，片片馀云留岳足。云留云去争新晴，蕉叶回风绿倒倾。吹灯相照两含情，良宵不负新凉生。我不能饮君不歌，华月出云光奈何。电漾金液雷颤牖，浮云上头悬北斗。放棹唯寻杜景贤，倚藤长爱支离叟。就君销夏借君闲，无归之客身阑珊。稻脚将圆子鱼长，高枕无心谋往还。
些翁补山堂诗和者数十人今春始枉寄次韵奉和并敩翁体,明末清初,王夫之,当其为人不知虎，何妨疑虎能生羽。罗刹刀兵诸天花，此土强名之为雨。山非山，湖非湖，无弦之琴知音孤。凭空结，架飞楼，琼岛八千仞，东海之西疑有无。肃慎之矢其长咫，公孙见鸡有三耳。清波不犯自垂纶，何但胸中五岳起。东藏郓欢龟阴之田，西虞芮倒影晶天无表里。有虞之媦吮毫腐，九疑云霾十疑补。非公拄杖划破苍梧烟，下士痴将修眉黛茎数。我不出门登公堂，公勿谓我精神荒。别峰凝紫鸟道碧，从门入者徒徬徨。
拟古诗十九首 其一,明末清初,王夫之,临歧送远道，春草生道旁。春草生有时，远行去无方。逝水无西归，游子怨流光。高台多夕风，平原足晨霜。去者日益永，留者情益警。元云迷四郊，方望不得逞。思君褰罗帏，灭烛无馀影。弃置良独难，没生誓幽秉。
拟古诗十九首 其二,明末清初,王夫之,东园桃李花，南国蛾眉女。灼灼相矜悦，遥遥动心语。清歌不再发，舞袖无双举。昔为弦上思，今为梦中聚。芳菲非我春，为欢复何许。
拟古诗十九首 其三,明末清初,王夫之,灼灼三春风，萦萦杨柳色。年少去我徂，芳菲不再得。迟我心所钦，良书寄怀忆。迢递千里间，神皋有仙宅。朱凤遗清音，青天回羽翼。玉轸动鸣琴，素月辉相即。髣髴垂丹梯，云签降消息。愿言欣相从，含情无终极。
拟古诗十九首 其四,明末清初,王夫之,殷勤重殷勤，置酒遥相期。华烛摇虚慵，流光动哀丝。中觞促密坐，欲言还自疑。怀情不忍戢，劝勉当及玆。为欢托荣观，结爱在新知。飞蓬非久要，胡为守枯枝。词终起相谢，微生命有涯。
拟古诗十九首 其五,明末清初,王夫之,客从淇水来，导我游朝歌。广陌聚高居，冠盖彯绮罗。良夕奏哀弦，繁声惊素波。师延亡千载，遗怨何其多。黄鹄感其音，群飞以阿傩。高楼离思女，长夜颦青蛾。闻者无厌情，歌者益以和。清琴有希音，吾心将如何。
拟古诗十九首 其六,明末清初,王夫之,日南有归客，问讯珊瑚枝。海水深不测，飘零无反时。相见既无端，相忆无与知。唯持憔悴心，毕命以为期。
拟古诗十九首 其七,明末清初,王夫之,太阳敛西晖，纤月出云际。夕风改晨色，群星相连缀。征鸟怀故栖，遥天方远逝。巢燕依梁宇，流萤漾池砌。念我结发游，纳交相砥砺。去者日以疏，遗我成孤赘。宵露不及晨，馀霜无久丽。自非金石心，谁能永匏系。
拟古诗十九首 其八,明末清初,王夫之,梧桐生井干，桐叶落井中。结缡事君子，飞蓬附秋风。秋风有息时，飞蓬委荒阡。间关逐君行，中道悲弃捐。依君日苦短，别君日苦延。伤哉惊飙集，吹此雨绝天。日没群星出，长夜未有端。
拟古诗十九首 其九,明末清初,王夫之,桂树萦晨霜，芳滋久不渝。采之无所赠，不忍置路隅。怀袖经岁年，中心良自殊。殷勤自畴昔，谁为爱斯须。
拟古诗十九首 其十,明末清初,王夫之,涤涤秋宇清，泫泫华露滋。冉冉弦月微，杳杳双星期。良辰既不屡，终夕亦有涯。脉脉相视间，为欢还自疑。未必经年中，绸缪无转移。
拟古诗十九首 其十一,明末清初,王夫之,日落登崇冈，顾望青天高。四维何茫茫，浮云但萧骚。群动既非一，吾身若秋毫。自非精诚彻，蠕动徒巳劳。精魄无固存，奄忽成焄蒿。及今百年内，何者终吾操。
拟古诗十九首 其十二,明末清初,王夫之,所思不可见，所怨不可移。忽如飘风集，贸贸何所之。平生交与好，长逝相追随。中野飞燐光，白日为之迷。函意以永世，千载将谁知。
拟古诗十九首 其十三,明末清初,王夫之,南山崔以嵬，上与浮云连。俯视何浩浩，飞鸟翔其间。延眺须臾中，心目凄以闲。置身如流波，旦夕空百端。焉能役心志，随物增忧烦。畴昔遨大梁，结交多英贤。千里不相弃，良书托归翰。宝玦白玉光，系以双金环。佩之四座惊，旁徨发长叹。所叹非偶尔，白璧当自完。
拟古诗十九首 其十四,明末清初,王夫之,阳春二三月，缘草被修路。青林无鲜华，啼鴂亘晨暮。凄彼泉下人，不知春风度。驱驱无返辙，谁者为新故。往古既复然，非我独忧惧。天物各推迁，胡为滋惊怖。虑苦不得甘，蚤计良巳误。灭性以求真，浮光栖月露。鼎鼎百年中，含情抱贞素。
拟古诗十九首 其十五,明末清初,王夫之,古人不可期，今人当奈何。对酒乍相忘，援琴发清歌。适意方在兹，忧患徒相如。愤世而忘己，吾生亦有涯。商山采芝人，迹迩心自遐。
拟古诗十九首 其十六,明末清初,王夫之,和月春巳徂，林鸟有馀声。落英无返顾，流览怛中情。宝刀垂鞶带，昔我何所营。中宵不自戢，髣髴感精灵。邂逅良人姿，执手相徂征。心好自旖旎，随风飘长缨。虽非思所臻，乍觏亦不惊。愿言托白首，畴云中路倾。绸缪不相释，屡顾念平生。怀抱申此夕，感之双涕零。
拟古诗十九首 其十七,明末清初,王夫之,白月流素天，微霜满空际。开轩极远目，清霄何迢递。仲秋元鸟归，季秋阳雁至。染丝弄机杼，纵横成锦字。上有永别离，下有金石誓。不知将寄谁，绸缪结封识。经年藏宝箧，置之不忍视。
拟古诗十九首 其十八,明末清初,王夫之,昔我游日南，中道至合浦。池水碧以寒，叆叇莫能睹。得此径寸珠，云自鲛人所。缄以金泥封，藉之龙文组。中夜投君怀，当知寸心苦。
拟古诗十九首 其十九,明末清初,王夫之,清风吹华镫，明星启东方。起步中庭间，形影相旁徨。夙昔志远游，迟暮迷津梁。灭烛从假寐，欲罢固难忘。浩叹以彻旦，不知泪沾裳。
拟阮步兵咏怀二十四首 其一,明末清初,王夫之,出门何所适，极目延云容。白月照广川，绿圳生清风。飞鸟去天末，萧条无馀踪。置意良独难，归来扣哀桐。
拟阮步兵咏怀二十四首 其二,明末清初,王夫之,阿环握灵符，翩然降桂宫。执戟侍清宴，佩玉相从容。嘉会虽迢递，畜意无终穷。二八妙娥㜲，筝璈荡虚空。穆耳注心感，歘焉返阆风。怀情不再觌，徒乃见狡童。万年独离伤，精爽谁为通。
拟阮步兵咏怀二十四首 其三,明末清初,王夫之,凉风西南来，吹此浮云兴。连蜷相异态，奄忽如有凭。日暮灵雨飞，消释如春冰。步上商南山，挥手谢太清。肝胆一胡越，百年非我生。明灭随须臾，吾心固不能。
拟阮步兵咏怀二十四首 其四,明末清初,王夫之,石陨睢阳都，夙昔为明星。顷刻不自信，哀乐异其情。韶风荣腐草，春霰摧初英。去日亦已往，来日自多惊。唯有王子乔，淩空吹玉笙。
拟阮步兵咏怀二十四首 其五,明末清初,王夫之,结士苦不早，黄金何足言。远闻悲歌士，屠狗近居燕。揽衣欲就之，时命忽我迁。蟠泥中道困，蛟龙无羽翰。归休南山下，日月如流丸。弃置平生心，荒忽如秋烟。
拟阮步兵咏怀二十四首 其六,明末清初,王夫之,鸾鸟栖开明，玕琪映毛羽。西日不匿晖，永夕炫金缕。深心非世知，有时戴戈舞。览德无良期，裴回生愤怒。慈俭以全身，高深定何补。
拟阮步兵咏怀二十四首 其七,明末清初,王夫之,芳春去我远，九夏行将迁。靡草阅炎日，鲜蔓无久延。归禽避飘风，深林相哀喧。披衣视河汉，恻怆悲高天。当时非所谋，及今良固然。
拟阮步兵咏怀二十四首 其八,明末清初,王夫之,白日閟寒云，辰夜复阴雨。夕萤流湿光，因风歘相聚。奔兽不违林，惊禽亦怀侣。下士情不深，目迎心己许。悲歌难自固，上蔡馀酸楚。失弓原郢客，逐日非夸父。要领诚不惜，孰为同草腐。
拟阮步兵咏怀二十四首 其九,明末清初,王夫之,汎舟浮湄水，逶迤青枫林。湄水去不息，言下湘江浔。停楫长太息，明月照我衿。天宇羃广野，平原气萧森。夕鸟瞑不飞，游鱼喧籁阴。寸心不自得，何况飞与沈。
拟阮步兵咏怀二十四首 其十,明末清初,王夫之,邺台閟新宫，高阳矜广宅。游冶相纷奔，追欢倒屐舄。黄雀在枌榆，取之若芥珀。华山有高士，烧金方结客。舒卷无浅心，灵蜕托仙迹。
拟阮步兵咏怀二十四首 其十一,明末清初,王夫之,燕台多高风，易水扬洪波。白日照绮疏，冠盖相经过。踔厉古今间，感慨何其多。望诸无返驾，洹上计复讹。黄金台己芜，北望空山阿。宋子迹云远，谁为绍悲歌。
拟阮步兵咏怀二十四首 其十二,明末清初,王夫之,蔓草萦咸阳，云是阿房宫。雏凤复双飞，莫辨雌与雄。山河既绸缪，宴处时从容。挟弹鸣金錽，垂杨骄青骢。意气生豪族，芳尘散春风。努力拾新翘，无言恤飞蓬。秉烛继白日，为欢无终穷。
拟阮步兵咏怀二十四首 其十三,明末清初,王夫之,长夏生景风，飘然过我墟。蓬居困杲日，赪影过桑榆。延睇望广天，胡为自挛拘。西台有馀哀，聊城无报书。生我自有天，憔悴与之俱。
拟阮步兵咏怀二十四首 其十四,明末清初,王夫之,白日回南辕，草木芸以黄。时改心易惊，哀情随大荒。远视无所怀，但念有悲凉。西晖徐以下，微风过墟冈。庭宇旷萧森，披帷延星光。
拟阮步兵咏怀二十四首 其十五,明末清初,王夫之,早岁好词赋，文酒相追随。引誉动当时，将为名在兹。抚剑游广都，悲歌归山涯。元冥共白日，何者不吾欺。驱马上高冈，咫尺生崟欹。乃知杨公叹，非缘道多歧。
拟阮步兵咏怀二十四首 其十六,明末清初,王夫之,湘水千里来，东下巴邱湖。迢递连广野，青山閟幽墟。云气浮远白，西南接苍梧。落日登迥冈，飞鸟去巳孤。暝色没高树，墟烟下平芜。俯仰求寸心，不知意所俱。姣女多情向，烈士无旁趋。皎日照此怀，行歌一欷歔。
拟阮步兵咏怀二十四首 其十七,明末清初,王夫之,悠悠青天高，不知生所终。巫咸巳上天，欲诉将奚从。但见大壑间，日暮生清风。惊鱼跳渌水，秋蛩吟兰丛。怀我心所钦，邂逅相迎逢。
拟阮步兵咏怀二十四首 其十八,明末清初,王夫之,浮云起东南，悠然骛西北。驶影无淹留，凝望滋迷惑。前者既萧散，后来空闵默。岂为仰观者，伫迹从察识。稚鸟空翔飞，冯风鼓羽翼。达人知其微，驰驱无轨则。蘋末生轻风，孤心自相得。
拟阮步兵咏怀二十四首 其十九,明末清初,王夫之,念我心所欢，远在玉山岑。戴胜冠崔嵬，文鸾奏知音。妙药青麟脂，薰风生瑶琴。日夕延伫之，绵邈心淫淫。三五明月满，光晖发云林。神爽一相接，携手连讴吟。企望亦不遐，悲哉年岁侵。
拟阮步兵咏怀二十四首 其二十,明末清初,王夫之,楚人得亡弓，塞叟有归驹。乍尔亦为欢，达人哂其愚。明月照形影，恻恻夫何如。回风飏秋毫，宁转造化枢。囧彼柔曼子，犹知泣前鱼。元珠握重渊，金石终不渝。
拟阮步兵咏怀二十四首 其二十一,明末清初,王夫之,心颜诚自我，云容悲素苍。耿耿霜月霁，长啸惊八荒。青天有鸣鸿，孤飞不成行。闻其哀噭音，疑尔悲稻粱。所志在鸴鸠，枋榆亦可翔。
拟阮步兵咏怀二十四首 其二十二,明末清初,王夫之,支祁降横流，十日恣炎焚。英灵相委顺，千载无秋春。刀圭讵偶尔，灵液起沈伦。凤笙非世响，十载将上宾。自信匪无功，勤立丹台勋。
拟阮步兵咏怀二十四首 其二十三,明末清初,王夫之,方壶与圆峤，相去无黍米。星河流其间，日月荡其里。孤游忘岁月，奇璨争纷诡。调良驾河车，六龙就方轨。补天西北倾，奠地东南委。清虚非久居，沈沦安足纪。
拟阮步兵咏怀二十四首 其二十四,明末清初,王夫之,夙昔惊我怀，离合遂无端。结好在中涂，绸缪苦不安。飙风吹落叶，夕阴凄以寒。握手未及终，裴回歧路间。骇兽啼我前，离怨无与殚。焉得三青鸟，从之生羽翰。
怀入山来所栖伏林谷三百里中小有丘壑辄畅然欣感各述以小诗得二十九首 其一 排子岭,明末清初,王夫之,稻亩绿茸茸，平田接回坞。桥下流水声，龙湫昨夜雨。
怀入山来所栖伏林谷三百里中小有丘壑辄畅然欣感各述以小诗得二十九首 其二 狮子峰,明末清初,王夫之,飞鸟摇岭色，渐与峰顶齐。凝眸绝涧影，巳转碧潭西。
怀入山来所栖伏林谷三百里中小有丘壑辄畅然欣感各述以小诗得二十九首 其三 黑沙潭,明末清初,王夫之,苔冷千年绿，春寒一片云。回襟避疏雨，人语不相闻。
怀入山来所栖伏林谷三百里中小有丘壑辄畅然欣感各述以小诗得二十九首 其四 续梦庵,明末清初,王夫之,旧梦巳不续，无如新梦惊。溪云沾竹尾，滴沥过三更。
怀入山来所栖伏林谷三百里中小有丘壑辄畅然欣感各述以小诗得二十九首 其五 双髻峰,明末清初,王夫之,西峰亘铜梁，北岭矗荆紫。百里见阴镫，遥知光发此。
怀入山来所栖伏林谷三百里中小有丘壑辄畅然欣感各述以小诗得二十九首 其六 黄沙潭,明末清初,王夫之,落叶绝行踪，随意披疏筱。龙气动乔木，空潭无猿鸟。
怀入山来所栖伏林谷三百里中小有丘壑辄畅然欣感各述以小诗得二十九首 其七 溪波岩,明末清初,王夫之,棕笠溅飞珠，回头不知处。徙倚望前山，斜阳转高树。
怀入山来所栖伏林谷三百里中小有丘壑辄畅然欣感各述以小诗得二十九首 其八 妙高峰,明末清初,王夫之,阴光浮石壁，长如春水生。僧归夕磬后，回首见西清。
怀入山来所栖伏林谷三百里中小有丘壑辄畅然欣感各述以小诗得二十九首 其九 车辙亭,明末清初,王夫之,偶然成辙迹，古人意何取。伫立无与言，前峰正疏雨。
怀入山来所栖伏林谷三百里中小有丘壑辄畅然欣感各述以小诗得二十九首 其十 方广路,明末清初,王夫之,未从方广游，知为方广路。定有夕烟霏，天光露晴树。
怀入山来所栖伏林谷三百里中小有丘壑辄畅然欣感各述以小诗得二十九首 其十一 啸台,明末清初,王夫之,午日尚曈昽，紫光衬元叶。暄气上台阴，香风吹冻蝶。
怀入山来所栖伏林谷三百里中小有丘壑辄畅然欣感各述以小诗得二十九首 其十二 补衲台,明末清初,王夫之,闻有补衲名，学之跏趺坐。蒻叶摇森森，竹鼠穿裙过。
怀入山来所栖伏林谷三百里中小有丘壑辄畅然欣感各述以小诗得二十九首 其十三 洗衲池,明末清初,王夫之,瀑布良可观，临之喧不清。水帘垂一尺，微送佩环声。
怀入山来所栖伏林谷三百里中小有丘壑辄畅然欣感各述以小诗得二十九首 其十四 青溪石门,明末清初,王夫之,欲作飞猱度，不畏苍苔深。森森开一面，斜日照前林。
怀入山来所栖伏林谷三百里中小有丘壑辄畅然欣感各述以小诗得二十九首 其十六 松纹石亭,明末清初,王夫之,僧归绕曲涧，回首望林端。遥知爱啼鸟，也向树梢看。
怀入山来所栖伏林谷三百里中小有丘壑辄畅然欣感各述以小诗得二十九首 其十七 坞云庵,明末清初,王夫之,曲逐峡田上，遥期松径终。凉风中岭合，西日一尖红。
怀入山来所栖伏林谷三百里中小有丘壑辄畅然欣感各述以小诗得二十九首 其十八 钓竹源,明末清初,王夫之,杉竹迷千嶂，豆苗萦一湾。麇䴥不相避，肥草隐潺湲。
怀入山来所栖伏林谷三百里中小有丘壑辄畅然欣感各述以小诗得二十九首 其十九 云台山,明末清初,王夫之,佛宇不可知，云留高树里。日落钟磬声，随云度溪水。
怀入山来所栖伏林谷三百里中小有丘壑辄畅然欣感各述以小诗得二十九首 其二十 西庄源,明末清初,王夫之,古树何年种，归禽来一双。茅斋读易罢，摇影入闲窗。
怀入山来所栖伏林谷三百里中小有丘壑辄畅然欣感各述以小诗得二十九首 其二十一 小祗园,明末清初,王夫之,宛转破千嶂，平畴起绿烟。自然知兰若，不过鸟飞边。
怀入山来所栖伏林谷三百里中小有丘壑辄畅然欣感各述以小诗得二十九首 其二十二 小云山,明末清初,王夫之,夕气澄若浓，星光敛清炯。林外露悬灯，未知何峰顶。
怀入山来所栖伏林谷三百里中小有丘壑辄畅然欣感各述以小诗得二十九首 其二十三 昭阳庵,明末清初,王夫之,归鸦度何所，夕照移西岑。荫入蔚蓝色，萧萧松桧阴。
怀入山来所栖伏林谷三百里中小有丘壑辄畅然欣感各述以小诗得二十九首 其二十四 馺阁岩,明末清初,王夫之,欲以贻来者，锡之馺阁名。终古知不知，今兹自含情。
怀入山来所栖伏林谷三百里中小有丘壑辄畅然欣感各述以小诗得二十九首 其二十五 桃坞,明末清初,王夫之,曳杖行何适，桃花一坞红。回塘积落英，从君识东风。
怀入山来所栖伏林谷三百里中小有丘壑辄畅然欣感各述以小诗得二十九首 其二十六 雪竹山,明末清初,王夫之,杨坟一竿竹，空外影千寻。六月飞冰雪，埋心直到今。
怀入山来所栖伏林谷三百里中小有丘壑辄畅然欣感各述以小诗得二十九首 其二十七 茱萸塘,明末清初,王夫之,绿苞绽绀珠，红泉酝香屑。采采及清秋，汝南有真诀。
怀入山来所栖伏林谷三百里中小有丘壑辄畅然欣感各述以小诗得二十九首 其二十八 败叶庐,明末清初,王夫之,败叶留不扫，鏦铮扣哀弦。虫吟凄切外，秋色倍清喧。
怀入山来所栖伏林谷三百里中小有丘壑辄畅然欣感各述以小诗得二十九首 其二十九 观生居,明末清初,王夫之,寒月出东岭，流光入浅廊。万心函片晌，一缕未消香。
昭山二首 其一,明末清初,王夫之,曲曲见昭山，孤青不相舍。湘水送千帆，凝眸几人也。
昭山二首 其二,明末清初,王夫之,终古石自碧，深春花欲红。澄潭凝一碧，云末出双虹。
避乱石鸡村同载谋小憩四首 其一,明末清初,王夫之,苍壁不受春，转入溪流曲。桃花影外天，微波动新绿。
避乱石鸡村同载谋小憩四首 其二,明末清初,王夫之,飞鸟随风叶，梨花漾碧晶。溪山得圆净，鸡犬亦萧清。
避乱石鸡村同载谋小憩四首 其三,明末清初,王夫之,不知身忽轻，巳度青茸表。疏雨何妨飞，林端露清晓。
避乱石鸡村同载谋小憩四首 其四,明末清初,王夫之,仇池九十泉，桃源千万树。古人丧乱中，自选林泉住。
过芋岩不值,明末清初,王夫之,隐几非畴昔，天游各徜徉。古槐珠蕊熟，曲岸蓼红香。晴稻收云白，秋瓜切粉黄。呼炊忘主客，撰屦巳斜阳。
深秋望欧子直,明末清初,王夫之,萧萧夕吹外，云敛一痕青。杖履随天地，山川见典型。借棋迟画纸，酿酒巳登瓶。但觉闲情损，归舟忆洞庭。
因林塘小曲筑草庵开南窗不知复几年晏坐漫成六首呈桃坞老人暨家兄石崖先生同作六首 其一,明末清初,王夫之,营筑非吾道，林塘适物清。吹瓢疑稍释，逃影妄初成。无闷炊烟损，多徼曙月晴。暄风淩小雪，当砌炫冬荣。
因林塘小曲筑草庵开南窗不知复几年晏坐漫成六首呈桃坞老人暨家兄石崖先生同作六首 其二,明末清初,王夫之,七尺一丝存，馀生半席温。浮沤仍往迹，块土认谁恩。飞鸟消云际，幽虫蛰草根。小东皋畔客，今日暂招魂。
因林塘小曲筑草庵开南窗不知复几年晏坐漫成六首呈桃坞老人暨家兄石崖先生同作六首 其三,明末清初,王夫之,一日一生留，无缘谢白头。天情垂粥饭，家学志春秋。月影虚窗满，云滋砌草柔。濂溪香菡萏，孤棹试中流。
因林塘小曲筑草庵开南窗不知复几年晏坐漫成六首呈桃坞老人暨家兄石崖先生同作六首 其四,明末清初,王夫之,耕钓传先志，人知德不堪。钏声原宿业，崖蜜自先甘。寓目团栾浅，初心冷暖谙。鸿踪沙外雪，聊谢盖棺惭。
因林塘小曲筑草庵开南窗不知复几年晏坐漫成六首呈桃坞老人暨家兄石崖先生同作六首 其五,明末清初,王夫之,病畏朔风寒，南窗背岭安。林风迟九夏，日影梦三竿。乞种谁家树，旋成几尺阑。死生还似此，倍觉有心难。
因林塘小曲筑草庵开南窗不知复几年晏坐漫成六首呈桃坞老人暨家兄石崖先生同作六首 其六,明末清初,王夫之,隐几愿经年，垂杨左肘穿。虚空战雷雨，血骨袅霜烟。萦蚓通幽迹，惊鱼遣熟眠。天情随近远，何有息双肩。
家兄观夫之抄槁云墨迹似先征君垂示以诗哀定后敬和四韵,明末清初,王夫之,鼎鼎孤生在，迢迢百行非。皋鱼身世恨，鸿雁一双违。斗气埋长剑，霜风绽葛衣。惊闻墨影似，还欲惜残晖。
二中园纪事为懿庵作 其一,明末清初,王夫之,入阁几重重，双开曲径通。穿风分柳径，随藓度兰风。鱼服双绯盛，花阶九锡崇。居然成绿野，何必蔡州功。
二中园纪事为懿庵作 其二,明末清初,王夫之,万折历嵯峨，天输小邵窝。书声花影月，曲尾柳莺歌。看弈人无倦，临觞政不苛。清泉四十八，何处着风波。
即事 其一,明末清初,王夫之,暄气熏寒月，微霜不改晴。光冲西极影，月转北街明。川泽清难巳，龙蛇蛰不争。乾坤馀一泪，长对暮烟横。
即事 其二,明末清初,王夫之,仲冬微雨息，霜吹捲空晶。深紫馀枫在，疏黄片柳轻。馀年消永夜，寒月约孤清。自问沧江侣，谁为共濯缨。
晴步,明末清初,王夫之,清韶陶始曙，凉润即新林。风定叶当影，云开岫出阴。遥禽如往日，近蝶有营心。四顾谁天损，行歌复自今。
上湘旅兴 其一,明末清初,王夫之,寒山犹半绿，浅日动浮光。习习江南暖，淫淫小雪长。杖藜随鸟度，涉涧有花香。不信间愁在，千峰一徜徉。
上湘旅兴 其二,明末清初,王夫之,墟烟何处起，渡口己樵歌。空外篙音发，睛滩柏叶过。生平还草屦，世事尽藤蓑。惭愧元真子，清时畏绿波。
上湘旅兴 其三,明末清初,王夫之,一巘复千峰，参差万壑松。夕烟飞不定，落叶转相逢。古砦传银穴，仙坛记石封。金丹及铁马，吾意定奚从。
上湘旅兴 其四,明末清初,王夫之,柳阴谁竹外，几叶带疏黄。浴鹜动金绮，夕阳生暗塘。归人欢妇子，明发有风霜。居者忘情甚，萧条客感长。
上湘旅兴 其五,明末清初,王夫之,山城犹百里，战伐不相知。禾黍经时毕，冠裳入望疑。微霜开驿路，落日返樵吹。回念巴邱北，银涛捲绣旗。
伊山 其一,明末清初,王夫之,心识回峦外，沿溪曲径深。云烟开绿亩，金碧动青林。香篆迎风入，钟声过鸟寻。萧清初觉好，风雨更幽岑。
伊山 其二,明末清初,王夫之,读书云外迹，梵刹劫前宫。蕴藉清歌日，萧条夕磬中。古今藏客泪，勋业寄真空。牛首虚天阙，何因卧懒融。
衡山晓发 其一,明末清初,王夫之,击汰迟枫浦，归心就翠微。江空双古岸，天小一双围。岳气云侵县，墟烟月掩扉。松杉回望里，一谷曙光飞。
衡山晓发 其二,明末清初,王夫之,绿润不知冬，岳云第几峰。身轻随白鸟，裾冷夹青松。江近前时棹，碑留故国封。渔樵知近远，目赏己从容。
陈耳臣老矣新诗犹丽远寄题雪诸咏随意和之得四首 其一 初雪,明末清初,王夫之,居然穿雨际，的的炫轻盈。高阁今相望，遥心一倍生。元云光渐曙，浅水影微萦。经岁含情待，天涯已赠琼。
陈耳臣老矣新诗犹丽远寄题雪诸咏随意和之得四首 其二 映雪,明末清初,王夫之,息心寒夜永，无奈小窗何。恻恻情还定，胧胧影未讹。空涵西照合，月转北林多。坠玉惊幽响，知谁度薜萝。
陈耳臣老矣新诗犹丽远寄题雪诸咏随意和之得四首 其三 欲雪,明末清初,王夫之,稍稍墟烟度，归禽尚一双。喧风柔落木，珠雨缓流淙。夕气先孤幌，云阴上半窗。县心清赏极，酒力未须降。
陈耳臣老矣新诗犹丽远寄题雪诸咏随意和之得四首 其四 访雪,明末清初,王夫之,弥望盈清回，还疑溪外踪。鸿飞昨日影，龙蛰几株松。曲曲忘前径，山山遂一容。扶筇谁早过，麇迹恰迎逢。
东台山,明末清初,王夫之,百里初见山，西晖客望闲。半峰明紫树，群岫倒苍湾。仙馆箫声歇，渔舟隔浦还。祝融知近远，清梦骛云间。
草堂成,明末清初,王夫之,归舟湘水北，伐木逮秋清。鹤馆松云剪，萍踪雪径成。南窗仍夕㬉，东岭迓春晴。萧瑟乾坤里，蓬茅亦太荣。
早起草堂寓目篱间牵牛花追忆懿庵,明末清初,王夫之,秋色生空外，微晴始素晖。篱花深碧紫，风蔓小霏微。酒坐怀迎目，林轩怅启扉。故心犹宛尔，何事岁华违。
新秋望章载谋二首 其一,明末清初,王夫之,湘山犹曲曲，畴昔故天涯。偶合添离恨，轻分有后期。镫残知弈误，月上尽诗迟。芳草王孙在，闲愁付杖藜。
新秋望章载谋二首 其二,明末清初,王夫之,干戈方万里，摇落又三秋。霜鬓久无据，云踪幸缓愁。周秦焚后字，荆楚赋中楼。郑重清波意，君无忘野谋。
寄徐蔚子,明末清初,王夫之,黄鹄一癯仙，重逢腹巳便。檄从邛部草，诗授郑公笺。柯雨先征梦，樵风恰满船。褚公池上月，珍重到秋圆。
送载谋归吴淞二首 其一,明末清初,王夫之,相逢及送别，都在落花时。霜雪添双鬓，兵戈共一枝。江湖空在望，天地尽堪疑。顾陆烦凭吊，吾生未有期。
送载谋归吴淞二首 其二,明末清初,王夫之,马当湖水北，南望杳潇湘。陆海英雄踬，船山烟草荒。客台留蠹简，谒者恋幽芳。片石延陵字，他年待报章。
咏菊答须竹,明末清初,王夫之,选芳宜隐秀，经岁得秋情。苗浅春滋弱，心微露贮轻。啼莺无醒梦，飞絮谢思萦。雨浃浮光上，吹暄逸态呈。蠹憎痕屡剔，丝繫玉防倾。爱惜消长日，从容养静萌。荷风熏晚绿，蕉雾洒孤荣。叶叶容迟上，亭亭有独擎。艰难出畏景，珍重享西清。紫葆光初透，珠胎润巳滢。竹枝留上番，梅影剪疏横。专气邀金液，丰仁长玉婴。星榆方历历，云朵遂盈盈。土德先推王，冰心亦保贞。有时浴紫水，终不炫丹猩。香外幽难似，薰馀静不撄。肃然登鼻观，嗒尔偃心旌。龙腊痴谁妒，薝葡逸未平。霄空霜一色，天迥月三更。倦赏愁寒夕，邀欢暂晚晴。袂辞歧路把，目厌满堂成。桂酿聊孤酌，莼丝小佐羹。催开辞羯鼓，过访待缑笙。巳事开三径，端居爱九名。同床犹各梦，顾影易魂惊。身后从冰雪，魂归返日精。摧芳宁问落，涤月不辞烹。君意如相念，殷勤访夕英。
青草湖风泊同须竹与黄生看远汀落雁,明末清初,王夫之,荻芽沉绿影，汀际合晶光。摇识归鸿集，从知梦泽长。云移千点曙，风转一行将。凝立迷烟树，轻迁动夕阳。参差香尾乱，珍重羽衣凉。陈列龙沙白，书成太古苍。修眉涵镜曲，仙桂缀蟾光。沙起帘钩荡，洲平瑟柱张。涛惊聊静婉，野旷恣疏狂。酣寝云田腻，栖心蕙圃香。气矜三楚国，神带九秋霜。整翮聊烟水，回翔岂稻粱。浣纱人伫久，垂钓客情忘。悽怨依筠泪，闲愁托杜芳。经寒知柳色，访旧忆莲房。北望关云紫，西清落照黄。息机非倦止，清警正遥望。平展纹波縠，轻浮玉照肪。遥天开画苑，活谱写潇湘。
同唐须竹游馺阁岩,明末清初,王夫之,昨日初收梅雨天，青空四幕碧光圆。微风引袂分溪草，断嶂当眉露岳莲。片石偶然留太古，同心无待问他年。斜晖已长青松影，尚惜苔茸映绿烟。
昭阳庵同须竹夜话云乘木叶秋波探五老之胜因便送之,明末清初,王夫之,尽觉当年不易谈，披云蹑石意犹贪。袖图有迹传河画，血字无心锢井函。白日只今原不损，青山向后定谁堪。知君欲访匡庐瀑，摘去莲花池上参。
不揆五十齿满懿庵见过留同芋岩小酌,明末清初,王夫之,枫阴荻岸晚烟开，鹤膝逡巡践碧苔。隔岁相看颜似旧，衰年无据漏仍催。清宵疏雨喧梧叶，草阁归云腻竹胎。薄遣新欢消夙昔，临觞聊罢筑声哀。
偶望,明末清初,王夫之,平田无那素光何，稻叶娟娟浸碧波。白鸟试飞疑远浦，元云微断影高柯。墟烟小困双湾树，砌叶全低一径莎。不碍小窗消午睡，炉烟孤袅绪风和。
极丸老人书所示刘安礼诗垂寄情见乎词愚一往呐吃无以奉答聊次其韵述怀,明末清初,王夫之,洪炉滴水试烹煎，穷措生涯有火传。哀雁频分弦上怨，冻蜂长惜纸中天。知恩不浅难忘此，别调相看更冁然。旧识五湖霜月好，寒梅春在野塘边。
宿雪竹山同茹蘖大师夜话,明末清初,王夫之,不知情在与无情，丈室挑灯魄自惊。海溅云飞千嶂断，烟笼雪压一枝轻。破船载月浮寒水，别路寻芳驻晚晴。自擭杨坟茎草绿，春归闲唱踏莎行。
刘庶仙五十初度即席同唐须竹 其一,明末清初,王夫之,未解平生因底事，华筵诗思不相通。逢君县弧聊莞笑，垂老临觞偶自容。竹塾午窗双总丱，梅花小阁一春风。童心几皱恒河水，何必襄城问小童。
刘庶仙五十初度即席同唐须竹 其二,明末清初,王夫之,半语逢人吞不得，于君烧烛耐春寒。年华毂运有如此，谱样翻新孰与看。但祝羲和留万转，长披黄袄到三竿。华山呼取坠驴客，共说当年行路难。
闻极丸翁凶问不禁狂哭痛定辄吟二章 其一,明末清初,王夫之,长夜悠悠二十年，流萤死焰烛高天。春浮梦里迷归鹤，败叶云中哭杜鹃。一线不留夕照影，孤虹应绕点苍烟。何人抱器归张楚，馀有南华内七篇。
闻极丸翁凶问不禁狂哭痛定辄吟二章 其二,明末清初,王夫之,三年怀袖尺书深，文水东流隔楚浔。半岭斜阳双雪鬓，五湖烟水一霜林。远游留作他生赋，土室聊安后死心。恰恐相逢难下口，灵旗不杳寄空音。
冬夕 其一,明末清初,王夫之,夕风楮叶有清喧，片紫西收碧未圆。河汉依微倾北户，流霜容与润高天。寥寥空界魂孤往，鼎鼎长宵梦小年。欲与禁寒邀白鹤，齐州不耐暝横烟。
冬夕 其二,明末清初,王夫之,天物何归剩碧虚，霜飙难挽日南车。哀弦短剑留魂梦，雪鬓雾花空赘馀。蚕妾报收双瓮酒，故人诺借满床书。不知哀乐将谁得，恻恻寒心逼岁除。
咏雪 其一,明末清初,王夫之,素绡幂岫浅黄通，倒影青冥一片浓。雁背皴含天阙景，鱼鳞云烈晚檐风。乾坤回合摇山泽，形魄孤清接混濛。回首少年心绪回，冲寒狂折野梅红。
咏雪 其二,明末清初,王夫之,霰外闲飞几片轻，回瞻平甸巳盈盈。梅趺出色翻红栗，草甲栖心映绿晶。云幕空轮千影转，风回池縠万双迎。南塘曲岸谁相待，不惜明珠百斛倾。
咏雪 其三,明末清初,王夫之,皑光晨射凝脂肥，海日轮孤腻不飞。红药隐尖疑月冷，梨花摇梦想春晖。池云压顶团鱼阵，松粉铺翎散鹤衣。遥想玉峰辰似此，清寒应悔学仙飞。
咏雪 其四,明末清初,王夫之,清空无际奈寒何，万岫参差捲白波。人在冰轮迷海岸，天回平野倒云窝。松风吹咽笙三叠，槠叶微留碧半柯。不信人间有春日，桃花红雨点青莎。
送蒙圣功暂还故山,明末清初,王夫之,秋风淫淫吹我衣，送君言归君欲归。不知天地消偪侧，已觉江山忘是非。疏星照水方昨夜，凉日当襟返翠微。青山料理勿取次，留之待我慰调饥。
残雪 其一,明末清初,王夫之,寒心肃肃拥孤清，断岸无心弄晚晴。旧恨半消随去雁，新欢难待到流莺。莎丛绿浅愁轻护，藓砌痕欹感易倾。夙昔南枝曾有约，不贪春早逐初英。
残雪 其二,明末清初,王夫之,珍重凋零劫后身，人间还遇可怜春。和霜和月犹前日，争柳争花非此辰。睥睨青天悲寂历，淹留丹巘赏嶙峋。双飞燕子来何暮，不见琼田万顷新。
残雪 其三,明末清初,王夫之,苍烟黄日久迷离，犹有墙东片月窥。身外江山还似旧，梦中蜂蝶尽相疑。东流彻夜银涛急，平甸矜春碧草欺。不识瑞香花落后，几人还赋玉楼诗。
残雪 其四,明末清初,王夫之,回塘曲径偶相依，不拟春归尚未归。向后生缘随旦暮，当时心绪在霏微。珠胎含泪禁疏雨，玉骨凝寒傲夕晖。子夜轻冰聊邂逅，素心元不藉霜肥。
长沙旅兴,明末清初,王夫之,江上红芽始试春，乳莺调语正迎人。人闲韶日还相识，花下喧风已试新。鹤杖恰逢苔径软，渔舟初绕碧波匀。乘乘生事馀年在，随处桃花可问津。
郡归书怀寄懿庵,明末清初,王夫之,雨滞花残不解飞，此身无主更无依。乾坤何梦到清昼，生死难忘只翠微。捲幕棋终归燕缓，敲尊歌阕荐鱼肥。如君贫病真天上，莫惜清秋共钓矶。
出郭赴李缓山之约桓伊山下遇雨,明末清初,王夫之,葛衣疏透雨珠闲，习习轻风宿暑阑。白练半飞分木末，丹虹双绾擭云关。笛声恰在桓伊步，饭颗初逢杜甫山。珍重碧烟开玉镜，明宵何夕照双颜。
萍乡中秋同圣功对月,明末清初,王夫之,白头还作他乡客，不负青天只月明。自笑渔樵非泛宅，聊听鸿雁有新声。晶瓶浸魄一双影，玉镜当心无限情。莫为银蟾增怅恨，孤清直上即瑶京。
春夕同章载谋看月,明末清初,王夫之,草堂新筑延新月，夕望春烟散夕清。天地空轮原自昔，莺花流目不须惊。东风摇柳拖柔影，绿晕莎肥炫露明。莫拟华亭归鹤怨，湘山布谷未催耕。
先秋一日作,明末清初,王夫之,西峰半影逼天青，闪闪斜阳紫焰明。木末一丝云影渡，稻畦千绿水痕平。麟洲梦觉馀香雪，鹤发身轻忆凤笙。菡萏梧桐双在眼，他时摇落不须惊。
重登回雁峰,明末清初,王夫之,碧树江烟小散愁，青鞋雪鬓又重游。朱甍如梦迷双岸，绿草当春覆一邱。纵酒华年凌石级，题诗夕雨认高楼。渔舟战鼓皆今日，惭愧乾坤一影浮。
遣怀,明末清初,王夫之,求仙无诀问蓬壸，缥渺神山一片孤。溪水冰融随岸阔，天风霜起任桑枯。田畴死记庐龙塞，司马生惭瑞兽符。为问今宵寒夜月，照来还似旧时无。
桐城余兼尊昔为青原侍者归素以来崎岖岭外相值见访为录前寄极丸老人诗仍次原韵赠之,明末清初,王夫之,沙上鸿踪昔岁心，堞楼鹤语旧时林。已知罢钓能忘饵，何必登床更碎琴。月影偶留传雁字，秋声不断有蝉吟。闲愁杜口从君语，为受青原记莂深。
小楼雨枕 其一,明末清初,王夫之,江城二月催寒雨，山客三更萝岭云。青镜分明知鹤发，宝刀畴昔掩龙文。援毫犹记趋南史，誓墓还谁起右军。飞鸟云边随去住，清猿无事忆离群。
小楼雨枕 其二,明末清初,王夫之,长镵斸术自生涯，短棹衡萍有独知。偶测天心容杖屦，不从人事整须眉。孤情琴外传昭氏，病眼花前待子规。闲坐小楼清澈极，垣衣绿润带烟垂。
小楼雨枕 其三,明末清初,王夫之,小圃桃花发几株，暂时潇洒且江湖。柳风乍得吹乌帽，燕垒莫惊长绿芜。符玺可容徐广泪，山河难授马融图。千秋历历凭青史，不信兵戈有腐儒。
小楼雨枕 其四,明末清初,王夫之,客窗倦雨晓朦胧，乍有晨光半纸红。江岸夜喧春水长，沙汀波漾燕泥融。乾坤即事容心广，老病随缘自德充。莫问渔津知处否，绿杨绕屋已阴浓。
春山漫兴七首 其一,明末清初,王夫之,青山一曲古今谁，曾向藤萝挂接䍦。古树几逢新藓长，落花聊遣晓莺知。乾坤旧日容双鬓，战伐随时老一枝。拟上悬崖寻片石，苔函无字禹功碑。
春山漫兴七首 其二,明末清初,王夫之,碧磴朱樱始试花，定知红药孕丹芽。晶含斜日摇馀雪，縠长轻风皱浅沙。游屐未抛资药力，渔蓑欲捲过霜华。堂堂永昼相容得，卧看窗西映绮霞。
春山漫兴七首 其三,明末清初,王夫之,雨敛平田一鹭轻，西峰新展半围晴。叶光浮上通云绿，天影低沈透水清。柔草待收园客茧，泠风欲和子乔笙。百年俄顷春情极，未羡商山摘紫英。
春山漫兴七首 其四,明末清初,王夫之,东海无能钓玉璜，岳阴从昔咀金姜。刀圭鼎鼎千春臼，蓑笠悠悠一雨航。棋劫屡翻怜日永，琴心自寡到春忘。东方笑尔诙谐甚，滥借金门作隐乡。
春山漫兴七首 其五,明末清初,王夫之,丹霞白雨夹分霄，浴鹭栖鸦各自饶。夕爽清吹生水影，晴光片碧动山椒。青鞋蹑迹违珠露，紫笋依痕剥玉苗。假借春光安病客，天年恰恰在今朝。
春山漫兴七首 其六,明末清初,王夫之,南国春从积雨过，西清云柰夕先何。褰帷阴壁生青藓，倚杖空阶土绿莎。肺病久拚临下湿，心期不但畏风波。晴丝曙月容他日，几厌落英覆碧窝。
春山漫兴七首 其七,明末清初,王夫之,馀春春闰太从容，即次莺花老渐慵。送夕柳边斜照浅，留寒雨外湿云重。烹龟自惜千年表，放鹤先栽九里松。人事天情宜痼疾，草堂曲曲暮烟封。
同须竹送芋岩归窆竟心艇溯湘转郡城有作二首 其一,明末清初,王夫之,谁将今古作浮烟，人各为心亦自怜。饮泣当年闻国变，埋心遥夜但天全。青编无字酬双泪，赤县何时慰九泉。千计不如归尺土，飘零人在钓鱼船。
同须竹送芋岩归窆竟心艇溯湘转郡城有作二首 其二,明末清初,王夫之,断云影里溯湘隈，回首荒阡半亩才。纵使君还生几岁，可容春去有重来。寒灰堕地皆千载，老病逢人但一哀。不是躬园相识久，孤山错拟万株梅。
咏木鱼二首 其一,明末清初,王夫之,绀宇虚堂敞肃阴，莲趺直下启孤音。霏微乐句香烟合，萧飒清喧坠叶侵。梦觉乍如星漏永，帘垂闲遣梵筵深。初机涂毒难酬得，定借惊鱼警夙心。
咏木鱼二首 其二,明末清初,王夫之,崔嵬忘情受众吹，息机何用作鳞而。敲空别證生公义，弹指还拈宝月诗。驯鸽依檐春雨静，蒲牢息杵晓空知。新翻罢钓离钩句，从遣楗槌客尽疑。
蚤春 其一,明末清初,王夫之,侧砌新苔透暖融，回波摇影碧痕通。东风向晚吹疏雨，却送归云上浅红。
蚤春 其二,明末清初,王夫之,小窗春浅不中春，径次啼莺煞恼人。忘尽故心消不得，夕烟约莫柳条新。
得须竹鄂渚信知李雨苍长逝遥望鱼山哭之五首 其一,明末清初,王夫之,孤雁哀吟带泪飞，南询雁岫钓鱼矶。寻常雁塔称兄弟，鱼稻汀洲各捒肥。
得须竹鄂渚信知李雨苍长逝遥望鱼山哭之五首 其二,明末清初,王夫之,一期生死有千秋，欲语逢人剪舌休。刚遣西风吹片叶，黑云栖断洞庭舟。
得须竹鄂渚信知李雨苍长逝遥望鱼山哭之五首 其三,明末清初,王夫之,青原罢棹石门寒，柳岸霜风月巳残。欲转金轮须换面，红垆别铸紫金丹。
得须竹鄂渚信知李雨苍长逝遥望鱼山哭之五首 其四,明末清初,王夫之,赤壁雄风百战酣，新安碧血洒江南。大观绰板先君歇，凄绝吴江老蘖庵。
得须竹鄂渚信知李雨苍长逝遥望鱼山哭之五首 其五,明末清初,王夫之,白杨衰草楚云天，孺子生刍奠暝烟。忍泪欲弹须剪烛，霜风偏缓上滩船。
新秋同唐古遗须竹游钟武故城归坐小轩夜语四首 其一,明末清初,王夫之,岳阴万片惹云肥，暑气犹留凝不飞。野径偶然成远望，江湖何地卜渔矶。
新秋同唐古遗须竹游钟武故城归坐小轩夜语四首 其二,明末清初,王夫之,荆榛苍浅古城秋，脉脉蒸江碧玉钩。野旷天低飞鸟度，不知何处吊孙刘。
新秋同唐古遗须竹游钟武故城归坐小轩夜语四首 其三,明末清初,王夫之,野人爱菊亦偶尔，种菊满阑秋已清。但为爱君兄弟好，欹眠闲看绿光晴。
新秋同唐古遗须竹游钟武故城归坐小轩夜语四首 其四,明末清初,王夫之,闲堂剪烛夜如何，银汉疏风古树多。便把一竿随尔住，江门原有旧藤蓑。
水口道中,明末清初,王夫之,丛竹低垂过雪斜，森寒绿气透青霞。乳莺啼处春无几，才见樱桃一树花。
走笔赠刘生思肯三首 其一,明末清初,王夫之,故园枝叶记君家，兄弟风流竞笔花。汎宅五湖君自远，相逢犹幸在长沙。
走笔赠刘生思肯三首 其二,明末清初,王夫之,水绿洲前鱼艇多，也来相伴晒渔蓑。逢君剪烛当深夜，奈此干戈满地何。
走笔赠刘生思肯三首 其三,明末清初,王夫之,老觉形容渐不真，镜中身似梦中身。凭君写取千茎雪，犹是先朝未死人。
题林良枯木寒鸦图图有李宾之题句四首 其一,明末清初,王夫之,未辨斜阳与暮烟，枝枝不堕早春前。此中无放莺啼处，留待桃花二月天。
题林良枯木寒鸦图图有李宾之题句四首 其二,明末清初,王夫之,便得春风也是枯，藤萝不挂尽萧疏。遥知练鹊过新绿，只似河阳掷果图。
题林良枯木寒鸦图图有李宾之题句四首 其三,明末清初,王夫之,内苑春风万树皆，文鹓掠彩艳心谐。寒山古木啼清怨，只有梅斋与木斋。
题林良枯木寒鸦图图有李宾之题句四首 其四,明末清初,王夫之,三十年来认得真，吉凶无据自无情。鹊声纵好非归计，塞耳春风第一声。
戏作七夕词三首 其一,明末清初,王夫之,甲子须臾一局棋，人间荏苒岁华迟。经年莫为添惆怅，离别曾无片晌时。
戏作七夕词三首 其二,明末清初,王夫之,晶轮不惹少商风，银汉无波一派通。博望仙槎容易度，何须乌鹊掠清空。
戏作七夕词三首 其三,明末清初,王夫之,织锦无成上帝嗔，憨慵长夜望河津。何从更得蛛丝里，剩巧年年乞与人。
梅花 其一,明末清初,王夫之,墟里寒烟罩断桥，年来春色最萧条。船山半曲清溪里，霜日黄曛一树遥。
梅花 其二,明末清初,王夫之,不知浅素更轻红，遥望长疑烟霭中。除取梅花心自省，看花人隔小桥东。
梅花 其三,明末清初,王夫之,老眼看花似隔纱，临风偶爱一枝斜。香生微晕初轮月，紫透轻魂破体砂。
梅花 其四,明末清初,王夫之,开从小雪入新年，雪妒霜侵不损妍。珍重深寒禁冻蝶，低飞不过浅阑边。
石流篇,明末清初,王夫之,石上流水，渐彼蒲英。涤根孤弱，植芳不倾。抚我平昔，居然既往。揽景无及，何用追赏。水无旋流，卉木有方。冬春屡易，天故不常。一善可师，万端方迷。授我坎坷，天故不齐。浩浩方隅，茫茫圆轨。有命艰贞，繄惟今始。愠不可长，逸不可终。含默难言，孤置我躬。乌元鹤白，其辨易知。分芒析微，何者忌疑。
雉子游原泽篇,明末清初,王夫之,雉子游原泽，芒芒非故林。寒秋草叶短，离离露华襟。念昔志节士，抱道阅飞沈。龙争而蠖屈，华屋若邱岑。辗转万变内，崎岖北与南。若辱全大白，蛟日破重阴。寤寐岂不思，力弱无能任。申旦劳太息，悠悠但长吟。
门有车马客,明末清初,王夫之,林径晴风生，鸟雀喧夕树。策马何方来，遥遥驻光度。依依相慰深，转转将情愫。繇言既不轻，珍重托微谕。仰睇青云飞，光采殊新故。各有怀心端，孰为目击遇。耿耿非自韬，殷勤慎维擭。
夜坐吟,明末清初,王夫之,长莫长，冬夜寒，明霜流空天宇宽。朱镫明，思未阑，昔日之日未足叹，今日之日百忧攒。古人不可问，流俗空漫漫，吾何归，归何叹。明星烂，晨鸡喧，抱孤心，临万端。
豫章行,明末清初,王夫之,遵涂出郭门，待远有来期。新欢寡所谐，旧好良多违。分手亦己薄，弹冠安足希。洪流从问津，危岑将共之。商山非孤云，海滨有双仪。夔旷诚不作，吾生将见欺。
猛虎行,明末清初,王夫之,涂长不息空舍亭，道迷不随飞蓬征。飞蓬无去心，空亭多夕惊。寸心有端绪，歧路劳屏营。衔忧非死亡，膺福非华荣。危涂厉修筛，游衍悲俜零。
短歌行,明末清初,王夫之,临觞不辞，当歌不悲。明月迟空，天汉离离。南有玉衡，北有营室。明明两间，达者自逸。鸿雁惊霜，飞必有乡。鴳雀栖迟，东西回翔。登山善疑，临水善忆。古人有心，千秋不测。东望碣石，大海环之。横波施楫，谁能代持。陈馀绝交，冯衍悲老。佩玦千金，轻丧其宝。剖臆出心，与天而游。回风在御，何用繁忧。
箜篌引 其二,明末清初,王夫之,河水流，蛟龙游，我闻昔夹神禹舟。斥以蝘蜓爪角弭，后启云维神禹子。驾之骖驔渡河水，非不欲公效其美。公非夏后与子孙，胡为与之争吸吞。天风有静波有驯，公虽欲渡姑逡巡。
寄和些翁补山堂诗己就闻翁返石门复次元韵寄意,明末清初,王夫之,无字之碑谁帝虎，无弦之琴谁宫羽。角尖不挂羚羊痕，随意天花散春雨。我公昔浮玉沙湖，湖上突出孤山孤。补山未了公南返，螺髻修眉半有无。下士之见不越咫，谓公勤勤补山耳。支祈平吞江南之云江北梦，息壤欲堙何处起。公笑捲山山为藏，青苍缩入柳杯里。折脚铛中冰不腐，煮烂须弥将芥补。湖南空有青莲七十二万茎，总不入公补处数。无土不现补山堂，峥嵘日月开幽荒。飞来之峰弹指已过洞庭水，北山愚公嗟徬徨。
粤奴初识雪歌,明末清初,王夫之,剪发粤雏年十四，闻人说有霜雪字。正月梅残度岭来，桃花郴水春流腻。经年绝望望南天，落叶黄云栖瞑烟。飘空冉冉光摇目，疑絮疑花两不然。心知是雪情难决，借问方知寒雨结。此生今日乍相逢，掬玉寻香向谁说。可怜觌面未相亲，故是阳台梦里云。垂杨风细梧桐月，总道龟毛重九斤。
孤雁行和李雨苍,明末清初,王夫之,当年回雁峰头住，雁影云开天际路。夫君缥渺雁峰心，遥寄湖南烟雨渡。谁知白雁杳寒沙，断使青峰遮日暮。日暮云迷雁阵哀，逢君千里雁书来。欲分宝瑟银筝怨，似向沙明水碧回。一水盈盈乌石戍，千秋渺渺楚云台。楚云台高芳草齐，湘干北望鹧鸪啼。虞卿著书亦何有，建阳卖卜还自迷。瘦影难双矰缴满，寒更欲警露霜凄。清霜白露飞不前，亭亭片月当高天。前身忆住青龙寺，血迹还埋古井边。遥飞尺帛君边去，沙上鸿踪隔暝烟。
读泾阳先生虞山书院语录示唐须竹,明末清初,王夫之,泾阳先生不复作，泾阳遗编县高阁。彩虹垂天漫璀璨，大造徒尔鼓空橐。永陵之季狂澜惊，倒吹枯瓠为玉笙。平地跃起攫光影，失足犹漫誇轻清。先生两足不妄插，矗立欲撑银汉倾。鸟舌无从说鸟梦，人头定可作人鸣。毫发析作千万片，一丝独飞挂匹练。亭亭万岁终不欹，世人皆见莫能见。呜呼乎吾不知麟衰凤去将谁传，区区下界萦寒烟。秉烛对读过深夜，诘旦赤日生高天。
听月楼倦客归山留别翠涛王孙,明末清初,王夫之,我梦听月楼巳久，不意今生登此楼。楼前湘水腻碧玉，细细纹波送远秋。我有狂歌知者谁，古人不作今人疑。夜阑酒熟相对笑，男儿不受双眸欺。我今归卧蒸南谷，黄菊将开酒将熟。烂醉三万六千年，柳生左肘石穿肩。君勿疑我不相就，听月无声月自圆。
效柏梁体寿王恺六,明末清初,王夫之,铁墙拗头绿凤栖，就君踏花蹂香泥。君今僦宇当湘西，阳禽回翼空悽迷。人生即久如蹑梯，骎骎不舍相攀携。我旬过五君始跻，欲呼苍天问端倪。谁为龙翁配虎妻，活汞煎之如婴啼。东兔藏金西木鸡，战酣四壁休鼓鼙。得之圜中一刀圭，与君分吞如糖䬾。倒骑白卫驰丹霓，俯听蟪蛄声益低。长笑尔曹延蝤蛴，睨高欲就终无稽。我摘月华沁心脐，君胸洞开消日镌。斫麟为脯尧非臡，团星作饼甘露醯。命鸾歌啭如黄鹂，羿妻婉娈出金闺。疑贞疑谑相嘲诋，然后与君归湘溪。岳为部娄湘成蹊，三皇五帝重摄提。如此与君终不睽，乃称丈夫心交缔。非炎索箑寒就烓，短歌隆隆苍虬嘶。千春万朔留品题。
风泊中湘访张永明老将吊孙吕二姬烈死读辛卯以来诸公奖贞之篇放歌以言情孙吕事详故中舍管公记,明末清初,王夫之,昭潭万波叠霜縠，南望漓江暮云绿。惊鸿叫云天不开，秋夕孤飞遥痛哭。二十六年春蔓长，我与张君四鬓霜。衰颜不死犹前日，湘女空灵郁杳茫。茫茫峒云结烟草，贞魂不舍苍梧道。哀歌血泪洒青天，管子嗣裘金郎堡。而我悲吟独待今，二十六年愁埋心。左掖蒙生俱未死，军中弹泪秋阴深。呜呼乎往恨迷离无再说，一死人间万事决。君不见张君二妇漓江滨，俄顷千秋如截铁。
梅阴冢,明末清初,王夫之,秋露漙，梅叶丹，莎根草虫吟初寒。梅根千年荫野土，鹤发衰翁泪如雨。梅叶落，梅花开，棠杜无人斸径苔，寸肠矗立望思台。
翠涛携诸子游瞻云阁有作见寄遥荅,明末清初,王夫之,嘉游成畴昔，企叹奄方今。金闺郁龙种，玉山宛鸾吟。迟向深秋兴，摇荡先春心。足知襟带敞，遂及松桧阴。大云峙霜萼，虚室函霄岑。缅彼鹤上客，所怀玉浆斟。声息坠人间，羁绁逮幽林。无乃大还诀，犹为陆海沈。宁含衣中珠，抚兹弦外琴。天问固难酬，孤心还自谌。愿言云关闭，勿惊雪发侵。
春尽有会而作,明末清初,王夫之,春生情未极，序改心难为。俯仰各有会，踟蹰良在兹。初暾耀幽砌，夕风鸣远枝。清畅遥天感，迟回碧云期。胡然屡天损，耿尔视星移。逝川非昔叹，岐道有馀悲。空霄难仰问，圆规无返曦。雄剑不偶合，雍琴长自疑。怀袖有瑶草，将为赠者谁。
始冬寓目,明末清初,王夫之,东峰展苍翠，夕阳散平川。天容函空谧，阐缓飞孤烟。寒日将易暝，秋心仍未捐。忼慨寄寥廓，通幽无绪言。霜气警归息，坠叶飘阴喧。迢递伫清梦，远游惊八埏。
和周履道对春雪,明末清初,王夫之,灵雨从云崖，回风结寒霙。萧条韶年始，摇荡芳春情。惊珠无留缀，碎玉有馀声。遥天益以邈，空宇含微晶。镫夕滞九微，梅月延孤清。缅彼苍江钓，应同瑶圃征。
和高季迪风雨,明末清初,王夫之,风雨适在兹，歌叹无与言。人事杳无绪，天情亦易迁。怀抱终古间，曲折固勿谖。腰镰入深云，荷薪续午烟。聊尔为晨夕，不知经岁年。思彼信陵客，曾为陈监门。
熊男公过访,明末清初,王夫之,遥山清露条，木末素月上。佳人不违此，适尔成元奖。先彼凉云阴，心知畏景往。静气欣相移，天机继以长。夙昔扶清刚，独唱閟幽响。周道信逶迤，睘行生惚恍。炯炯河鼓星，迢迢天汉广。津梁诚有待，良会仍多爽。云何衰景及，遘此西清朗。百年如九秋，一意谐双赏。我闻绥山桃，酝彼灵胎养。餐之踰万春，握之在孤掌。下士原大笑，上士成独享。君其遂方今，缥渺慰云想。
寒雨归自别峰庵寄同游诸子,明末清初,王夫之,晨光留宿温，山霭动云叶。遥遥相送情，悢悢念寒涉。怜无金母术，为返桃花靥。弥天存鹤发，馀冬酬素业。壮心巳分属，微绪望孤接。清欢唯夕镫，高论寄灵笈。四海目可营，千秋志何摄。旋归亘不忘，物役情难协。温伯道默存，苏门啸双惬。梦聚相频仍，心旌固洽浃。旷怀杳涯际，冥合无钝捷。霜磬警昨清，缄之以重叠。
瓜圃夕凉 其一,明末清初,王夫之,微月流西岑，初萤明青圳。夕雨一以息，樾径珠露泫。窅尔释烦疴，泠然得静善。吾生岂不夙，物役固未浅。往昔从弃捐，今怀何缱绻。精灵寓天宇，昭涤随游衍。所思来者遥，孰俟心期展。脉脉霄汉闲，悠悠寄孤撰。
瓜圃夕凉 其二,明末清初,王夫之,清士抱夕心，畸人含夜悲。幽羁怨难巳，涤览情自微。雨端趣有定，一致交易亏。今兹何惝恍，摇清慑分歧。绪风惬凉襟，宛转动素帷。披衣视霄汉，弦月流半规。居然无外撄，亘尔捐中疑。还睇天宇高，今兹素节非。万族同毂转，吾生宁依违。戢志受天损，非云怀坐驰。
冬日晚照书怀,明末清初,王夫之,山涤净西清，层云仍南飞。夕光相宛约，霜气乍依违。深紫明峰色，馀绿滋垣衣。仰瞻零叶坠，时有寒禽归。绪心同群动，敛息无馀机。收照光自炯，敷荣道巳非。晴日容相借，行将陟翠微。
西冈望南岳,明末清初,王夫之,山行径云摇，遥山隐绝巘。巘绝群岫分，旷览得平善。云阴逐参差，鸟没迷近远。微睇望巳盈，延观秀自衍。登陟俨昔游，契阔仍今展。今昔无合离，流峙终缱绻。长毂轨不迁，贞观阅巳万。天宇信若玆，子怀何歆羡。
秋雨延旦晓起有作,明末清初,王夫之,夕星炫西宇，山影分空界。清气俨流沐，薄吹振幽籁。息疴方及晨，窥牖惊巳暧。物故天所凭，轴转无相逮。秋荑或暗滋，归鳦巳前迈。孤碧尚流连，逝羽无芥蒂。翮翩海岸心，惓惓寒畦态。荣谢在斯须，动植有昭昧。所以天阅情，临之发深慨。
雨夕梦觉就枕戏效昌黎体近梦,明末清初,王夫之,沈阴夕巳长，噩梦魂相挠。霜鬓失其真，童心来愈巧。身轻月离云，心闲日出卯。斗草康乐须，撒米麻姑爪。狂歌演末泥，舞袖试郭鲍。云冠莲叶捲，綵杖柳枝拗。寻花鼻巳醒，溯风咽屡饱。攓菱忘水溅，拾豆就烓煼。倏忽揽孤衾，凉飙袭双骹。故情虽不永，清欢幸巳稍。笼鸡既争聒，被虱复群咬。梦醒夫何为，无妨恣狂狡。
吟巳犹不得曙再次前韵广之,明末清初,王夫之,生气纷去来，屈伸无能挠。腐儒分梦醒，离析恣智巧。画鸡厌元旦，冶铜铸刚卯。辟火养鸊鹈，驱疟挂蟹爪。庚申囚彭倨，己丑讣陈鲍。趁火萤尻张，垂涎瓠项拗。染指易为瞋，老拳竞相饱。疗妒仓庚烹，咒鬼鸺留煼。唾星酿流光，占吉灼羊骹。渐老尝已熟，观物觉已稍。石女孕自生，铁牛蚊漫咬。因之参寥游，不畏苍天狡。
翠涛喜雨见怀病枕赋答,明末清初,王夫之,灵雨自南来，飞集东皋野。伊人遂欣畅，良怀寄遥写。群岫翳回风，垂虹散清洒。朱光萦药烟，念此拘拘者。
冬日杂兴二首 其一,明末清初,王夫之,旦气息微霜，流云起相聚。暄风动林叶，疏雨鸣高树。夕宇还昭鲜，物变何匆遽。寥寥下土人，邈彼高冥路。终始阅迁流，孰能测其故。今古归有涯，云何永依据。
冬日杂兴二首 其二,明末清初,王夫之,零露润枯桑，运回辞故枝。栖禽深婉昵，欲与终因依。竟夕不相保，何况延晨吹。晶宇垂玉绳，瑶光空陆离。幂历千万里，含心当语谁。顾影追畴昔，韶风漾芳时。下映清江渌，上承灵雨飞。时哉不再觌，群情自纷疑。讵知幽悄怀，时为梦中期。佳序还在目，荣光亘葳蕤。
始夏,明末清初,王夫之,午睡过微雨，西清引凉吹。云光逗新叶，浮绿起新媚。文禽时一飞，水影摇丹翠。物故有今昔，化理无荣悴。遥知薪指穷，未始天容替。阅变递纷扰，损悲任流逝。嗣者无适期，遐哉惘高寄。
咏归燕,明末清初,王夫之,凉叶飞不息，凋荷尚孤擎。海天杳何许，层递秋云生。栖鸟鸣高树，焉知归燕情。
庶仙片纸见讯云年过七十未为非幸无容局促萦心既佩良规因之自广,明末清初,王夫之,素云方西飞，归鸟仍南征。迁流无止势，蠕动况有情。天宇敞寥廓，虚牖延孤清。竹素涵前古，静对终吾生。故交惠尺书，整襟拜投琼。奖以息吹万，因之返素精。寓形良有涯，勿为化所惊。
春月歌,明末清初,王夫之,睛风初暖溪光紫，杨柳风轻吹不起。迢迢璧月背云飞，摇荡春云映春水。春水涵空倒碧天，金波微定影初圆。花趺红敛垂珠露，叶底苔平缀玉钱。可怜月落留难住，可惜春光来复去。昨日梨花巳起风，何时柳絮还粘树。柳絮梨花早岁春，芳郊草软素光匀。绿窗竹叶飘鸾尾，白袷落英照锦鳞。当时不解留春在，月落月生春易改。胡蝶香迷梦不成，碧桃花褪芳谁采。采芳踏月当年客，双鬓银丝欺素魄。婵娟不解古今愁，斜转空山荡轻碧。
寄题翠涛新斋,明末清初,王夫之,湘西开竹馆，绿净清溪源。垂钓不在鱼，读书欲忘言。欲从不能心自飞，白云奈尔轻霏微。
仿李邺侯天覆吾歌广其意示于礼,明末清初,王夫之,天覆吾，地载吾，元气纷纷屑万族，灵蓍茂草争昭苏。栖鸟在林鱼在水，而复生我何为乎。绝粒升天等龟鹤，灵椿五百还凋落。鸣珂帝都亦莺燕，金衣元佩喧清甸。邺侯以此为丈夫，漠漠天心谁许见。丈夫昂藏自有真，父兮生我天之仁。一针义利分子午，万国胞与谁主宾。蜗涎篆壁勿轻惹，螳臂当车莫浪嗔。丈夫爱嗔复爱喜，落花笑看随流水。孤月离云雪练飞，渺渺寒辉千万里。静如池影涵青天，动则春风迸花蕊。君不见邺侯晚节知前非，岳顶读书云满衣。晶冰彻底纤尘净，玉魄当头素影肥。青莲七二堆螺髻，万轴当年金简字。千年欲识丈夫心，独上危峰揽苍翠。
过李为好山居信宿 其一,明末清初,王夫之,紫雪桐花落，绿烟莎草凝。闲阶斜日转，薄箑绪风胜。消息中宵酒，过从大古僧。淹留春病减，君似一条冰。
过李为好山居信宿 其二,明末清初,王夫之,忘物仍忧乱，孤游托耦耕。年华皆昨梦，风俗到今惊。闭户生涯得，挑灯笑语清。欹眠安枕簟，恰有曙光晴。
伏日,明末清初,王夫之,朱火弥清昼，凉宵候久晴。光摇千嶂迥，风定片云轻。老病从欹枕，交游忆耦耕。东方何意绪，割肉傲公卿。
腊月一日寒雪有作,明末清初,王夫之,前夕雪花飞，晶光飐素晖。半峰黄叶小，孤树暗禽归。生理随霜鬓，寒更梦舞衣。庚申慈氏说，寿酒素瓷肥。
将夕,明末清初,王夫之,馀春矜断雨，将夕敛重阴。谷口延西爽，云光敞半林。樵归依曲曲，鸟宿渐深深。药市虚城郭，归人阻碧岑。
复病,明末清初,王夫之,消病一春长，藤蓑挂草堂。亲知劳送蜜，蔬笋慰休粮。剑鼻苔侵涩，书函燕坠香。侵凌看柳絮，乱扑一襟霜。
示刘李二生,明末清初,王夫之,不作少年心，凭消白昼阴。黄梅何日熟，橄榄再来寻。追蠡县无几，龙渊老易沈。他时闻吹笛，莫遣忆孤音。
得嘉鱼李西华兄弟书追忆雨苍,明末清初,王夫之,湖水阻青鞋，南游吊大崖。探书苍水绝，藏史血函埋。遗怨留鸿字，孤吟闭鹿柴。郎君勤慰藉，难遣老夫怀。
中秋向夕自观生居同刘生小步归草堂月上二首 其一,明末清初,王夫之,返照一轮微，行行望不违。疏林迎缓步，薄影上轻衣。雪练空初合，云波静尚肥。闲心谋斗酒，未数草堂归。
中秋向夕自观生居同刘生小步归草堂月上二首 其二,明末清初,王夫之,秋清犹往昔，老去得从容。檐影分仙桂，珠光浥瓦松。葛巾飞鸟度，霜鬓玉蟾逢。他日酬今夕，云签在别峰。
偶题,明末清初,王夫之,禾稻频相望，莺黄几日深。人间又秋色，垂老足闲心。夕照明归鸟，高林接暮阴。前峰初上月，约略半林侵。
人日 其二,明末清初,王夫之,夏历留人日，春深净晓天。池冰轻破绿，初树浅含烟。百福宜他岁，孤心惜暮年。迢迢春赏意，还看野梅边。
初秋 其一,明末清初,王夫之,通闰秋期早，馀蒸宿雨停。流萤孤一照，乌鹊缓双星。蘋叶风初定，藤花露巳零。青蓑仍夙昔，萧瑟渐渔汀。
初秋 其二,明末清初,王夫之,夕绮摇虹影，疏云上碧波。中宵动雷雨，斜月半星河。世事残书耐，吾生睡眼过。青枫无限叶，珍重响危柯。
初秋 其三,明末清初,王夫之,昔昔秋犹在，劳劳老易侵。宝刀蚀虎气，孤镜吼龙吟。凉梦惊难续，闲愁病不任。江山留九辨，未许怨登临。
岁早,明末清初,王夫之,雪际带春生，池冰几夕轻。寒心犹缱绻，雨气半萧清。客至拈桃笑，禽归试柳晴。衰年宜缓缓，岁早自含惊。
客至,明末清初,王夫之,病眼忘春赏，芳辰竞客游。折腰原早岁，欹枕自前秋。宿菜冰芽尽，寒膏炷影幽。歌声金石发，莫为子桑愁。
初夏 其一,明末清初,王夫之,微雨收难定，孤云远自归。晴丝轻相逐，燕子不停飞。回岭通群绿，清光绕四围。天情随意缓，珍重径莎肥。
初夏 其二,明末清初,王夫之,裛裛消春尽，匀匀看暑生。花期随梦往，病骨喜衣轻。药裹虫丝剔，茶烟柳絮迎。故人缣素在，装裹趁初晴。
待于礼,明末清初,王夫之,望望还相待，悠悠问此心。禽归孤树夕，月上半峰阴。稻径迷迂折，荷香送浅深。琅然琴韵在，莫只动游鲟。
先开过问病赠之,明末清初,王夫之,迫迫寒威甚，惺惺久病如。纸窗明半榻，炉火拥残书。法相沙踪雁，交情静夜鱼。天花飞万片，祗愧净名居。
冬夕,明末清初,王夫之,南天元气合，始夜素烟围。薄霭孤星出，林风几叶飞。古今销永夕，书卷掩空扉。此夕关河迥，残镫一影微。
红叶 其一,明末清初,王夫之,寒光烟际迥，极目乍相迎。落日殷勤照，霜空妩媚生。清波凝水碧，白影衬云轻。红豆谁持赠，南枝未早荣。
红叶 其二,明末清初,王夫之,幅幅江南画，苍山点绛纱。桃波疑候雁，鹦觜咒寒鸦。垂笑风难定，轻飞日易斜。朱颜矜老寿，谁是白云家。
早春馀雪属目偶成,明末清初,王夫之,湿云飞不起，一半雪光欺。药裹犹畴昔，莺花笑几时。乌藤苔露坠，白袷柳风吹。知否韶华借，闲心早自疑。
夏夕 其一,明末清初,王夫之,西清开一曲，明绿半溪深。白鸟回峰碧，青林渡水阴。荷轻初露坠，风定暗香侵。隐几吾生事，萧然不自今。
为家兄作传略巳示从子敞,明末清初,王夫之,无穷消一泪，墨外渍痕汪。故国人今尽，先君道巳亡。蒙头降吏走，抱哭老兵狂。正可忘言说，将心告烈皇。
元夕独坐,明末清初,王夫之,深碧绕峰峰，寒云酿自冬。草心栖宿雪，山溜隐宵钟。双泪初春尽，孤镫丈室封。梅花凭笑问，莫不许从容。
晦夕,明末清初,王夫之,初暄留宿雨，向夕尽归云。远树山镫晕，流萤湿雾熏。天情馀叆叇，春赏忆殷勤。莲叶无情甚，波光一半分。
四月一日,明末清初,王夫之,莫更惜春光，条条爱景长。楝花三日雨，燕子一襟凉。鱼影深摇绿，梅腮巳上黄。韶华读史过，天地尽清狂。
秋日杂咏六首 其一,明末清初,王夫之,夕风吹不彻，斜月数峰阴。云晕孤轮影，珠圆曲港音。凉云馀一照，碧汉巳双沈。历历秋光在，当时忆此心。
秋日杂咏六首 其二,明末清初,王夫之,疏雨定池光，荷风一袂凉。云峰双岫合，虹影半轮藏。日落风无定，天空望愈长。欲归双燕子，不肯睨横塘。
秋日杂咏六首 其三,明末清初,王夫之,清赏闲心即，馀年一日赊。稻收寻曲草，水落理鱼叉。选径违晨露，除棚看晚霞。木樨香近远，初试半林花。
秋日杂咏六首 其四,明末清初,王夫之,物候天涯改，秋心闭户知。露垂窗影乱，云薄曙光欺。密字微吟缓，疏藤上纸迟。蘋风相假借，小住得支頣。
秋日杂咏六首 其五,明末清初,王夫之,曲沼依樾径，乌藤试往回。黄花钗股荇，文石锦钱苔。藕叶擎孤翠，榴珠启半腮。天情物未损，莫遣早霜催。
秋日杂咏六首 其六,明末清初,王夫之,平湖知落雁，曲砌巳吟蛩。短棹清波梦，幽窗坠叶风。生存今日事，秋老一林中。天问凭谁答，溪云掩断虹。
遣闷 其一,明末清初,王夫之,宇旷清空回，残辉杖影斜。林疏云度曲，水释水澄沙。风绽丹砂子，霜滋锦缬芽。水仙香孕绿，珍重试初花。
遣闷 其二,明末清初,王夫之,朔吹喧平野，微暄酿一坳。晴光分竹晕，霜液坠藤梢。地锦颠当网，云帷巧妇巢。无人从载酒，不受草元嘲。
小步 其二,明末清初,王夫之,林塘春雨夙，小步爱微温。风定开池影，云收齐烧痕。青珠垂日给，绿绶绾天虋。慰藉韶光甚，新愁未许存。
燕,明末清初,王夫之,燕燕过春久，遥遥几日归。斜临波影转，闲啅柳花飞。小住游丝弱，横陈蛱蝶依。春光随缱绻，清赏入霏微。
夏夕 其二,明末清初,王夫之,试暑方前日，重阴疑凛秋。云封双岭合，萤乱一星流。阅化知无尽，为生果似浮。不须多病后，始拟访丹邱。
落日,明末清初,王夫之,落日隐归樵，回峰骋望遥。平波云影静，素练晚烟飘。春气惊先入，年华果易消。溪梅无意绪，绿润上新条。
见诸生咏瓶中勺药聊为俪句示之,明末清初,王夫之,二十四桥春，何年度楚滨。感君垂采折，芳意在横陈。露琲留珠个，云屑起绛鳞。弱茎擎亦定，细缬展初匀。縠罩茶烟浅，暄迎酒晕新。旁侵炉气合，斜倚画图真。飞阁高承幕，垂璎近拂巾。绮霞叠一色，香月上重轮。帘蝶魂如梦，笼鹦咒似瞋。留熏十日永，惊艳满堂均。碧叶凝云绿，珊枝带海津。县愁倾白醉，莫遣聚朱茵。爱惜终香阁，飘零远陌尘。冰纹簇紫雪，芝彩涌黄银。锦字啼鸦就，清尊倒蚁倾。韶光易消谢，持慰撷芳人。
先开移丹桂一株于窗下作供为赋十六韵,明末清初,王夫之,静馆香成界，空林影结邻。道心难举似，清供不馀尘。仙种遥移月，浓芳偶借春。雨轻虹一色，霞近日重轮。偷药朱颜驻，凌云紫气臻。灵砂初破体，金粟化生身。南国霜殷橘，江皋日射蘋。忘忧添妙蔼，晚醉厌工颦。落照疏林映，彤云细缬匀。深沾湘瑟甲，乍启散花唇。宿火沈膏灺，兰镫锦罩新。珊枝撑玉魄，丹蕊炼金神。莲坠留房露，榴函尽妒津。商芝分煜煜，琴鲤想鳞鳞。彩雾通炉篆，幽芬上氎巾。赤旃檀荫合，谁道苾刍贫。
咏风戏作艳体,明末清初,王夫之,约约轻云敛，匀匀晚气凉。不教留鸟梦，何处有花香。绣幕鸳回翼，莲镫叶坠黄。窗摇三叠水，帘荡一波湘。宝鸭纤丝乱，笺鸾密宇藏。低回穿药槛，幽悄度兰房。结束舒袿带，萦纡绕紩囊。佩交情未许，芳袭妒何妨。却扇从花笑，飘裾趁草长。微温聊竹坞，无影到银塘。系臂蛛丝缠，当钗粉絮镶。蝶双愁易失，燕冷怯归忙。匀汗乾珠琲，回襟漾水光。停凝怜瀫浪，端重笑垂杨。暖阁扃金钥，秋千赛锦裳。暗尘禁冉冉，檐马错琅琅。藤合摇阴碧，菱开漏镜霜。迟归贪柳影，密语间松簧。绒缕穿针乱，花须斗草忘。闲情迷蕴藉，春思尽清狂。卯酒消微醉，云鬟乱夕妆。知谁千里怨，帆影望归航。
玩月,明末清初,王夫之,云际徘徊月，高天不损寒。三秋今夕未，万里几人看。霄碧双摇浅，金晶倒晕乾。平开千顷合，孤涌一轮安。台玉擎菱镜，胎银炼雪丹。珠津方妩媚，金蕊尽阑干。阴木飞镫暗，轻柯弄影难。浮浮蒸宝阁，粟粟润珠团。碧瓦匀匹练，筠帘透素纨。微阴知潋滟，深绿隐檀栾。天水双轮浃，空明万染刊。停凝聊旖旎，清绝且磐桓。荡白生虚室，回光转曲栏。酒魂双颊褪，潮血半丝湍。稍觉流霜腻，无妨晓吹酸。悬愁枫岸侧，明夜半规残。
唐如心见过 其一,明末清初,王夫之,春草初生雪霰零，山山曾踏几茎青。居然天地成今古，何必云岚不典型。执戟汉亡谁载酒，尚书秦暴有传经。怜君问礼当深夜，急难原头念鹡鸰。
唐如心见过 其二,明末清初,王夫之,酌酒无多剪烛长，凌侵冰玉蹙寒塘。赠云有意寻宏景，赋雪无心付谢庄。玳瑁云痕开远碧，流莺柳色竞新黄。晴光倩送青鞋去，分取狂夫一半狂。
元夕,明末清初,王夫之,望月竛竮出浅霞，背人约莫数年华。垂杨向夕惊新绿，蜡炬停风结小花。寂历影堂香篆静，萧清春径藓纹遮。南瞻欲问平安竹，好护刘瓛处士家。
春兴 其一,明末清初,王夫之,嬉春迟暮老廉夫，长卧归休旧酒徒。不分传家三传在，从来亡国一身孤。玉钱月影窥双鬓，碧海云波认五湖。一尽龙钟供世笑，苍天还识老狂无。
春兴 其二,明末清初,王夫之,楼空山远湿烟蒸，返景长天暝色仍。千里湘皋归雁雨，九江春水钩鱼镫。马殷冢在生新草，陆逊营荒挂古藤。梦里白蘋洲上月，遥遥北渚接黄陵。
春兴 其三,明末清初,王夫之,春风仍上柳丝边，烂漫生涯醉暖烟。垂老田光无酒客，相知宁朔有龙渊。平皋漠漠飞新燕，涧道阴阴响细泉。荏苒栖心讯芳草，剧将嫩绿逞华年。
南天窝授竹影题用徐天池香烟韵七首 其一,明末清初,王夫之,空明片纸涵晶瑩，微惹惊蛇一线灰。白社原同匡岭寺，青山不染米家堆。偶移浅碧腾腾合，小试光风灼灼来。疑是清江霜月好，孤山斜惹水边梅。
南天窝授竹影题用徐天池香烟韵七首 其二,明末清初,王夫之,月华欲上不得上，晴光一倍偿今朝。轻云疑尔还相掩，宿雾初蠲忽巳飘。低亚殢人相绰约，回波响远试逍遥。翻然欲把浮邱袂，冉冉云轻隔海潮。
南天窝授竹影题用徐天池香烟韵七首 其三,明末清初,王夫之,心通无地更询他，隔院风生乍染魔。垂手舞因轻带鸟，扶头醉且厌堆螺。微凉羽扇频摇曳，半睡仙裾自沓拖。安得千寻看月落，凭将澹远问东坡。
南天窝授竹影题用徐天池香烟韵七首 其四,明末清初,王夫之,几枝略点红垆雪，片晌聊依篆尾香。稍惜晴风吹不定，还愁落日去偏忙。露珠暗坠惊魂起，㬉晕斜轮数叶凉。清瘦自憎临绣幕，湘纹巧映竹方床。
南天窝授竹影题用徐天池香烟韵七首 其五,明末清初,王夫之,凭阑觌面不相知，邂逅晴窗瞥见时。浅黛斜分临晓镜，落花轻惹上蛛丝。萍开绿水鱼情得，叶坠幽光鸟梦奇。活色暗香难举似，浮沤目醉共清嬉。
南天窝授竹影题用徐天池香烟韵七首 其六,明末清初,王夫之,色借明缘还似幻，白生虚室不曾遮。老夫偶梦看成蝶，诸子忘弓莫问蛇。月满桂难亏玉魄，雷惊春已长花芽。何须玉版参离合，丈室天空散碧霞。
南天窝授竹影题用徐天池香烟韵七首 其七,明末清初,王夫之,根窠休访午阴圆，斜上幽窗倍可怜。映字不妨遮粉本，谈经适尔点青毡。高秋巳瘦馀清泚，积雨欲消待往旋。晚照乍移莫怅望，还将凤尾舞婵娟。
徐合素自南来抵郡城远讯船山代书答之尊世父闇公从海上卒于岭表廿馀年矣因寓我尚为人之叹,明末清初,王夫之,梅霪风困药垆烟，乳燕衔书坠枕前。梦里短衣看射虎，重来高柳怨鸣蝉。归舟知汛桃花水，荒径将寻箭筈天。莫问霜髭今几许，君家松柏五云边。
五日前一夕唐如心以近诗见问病废夜读久矣即夕口占寄意,明末清初,王夫之,榴花困雨不得红，溪荪浃露青烟丛。明朝谁续五丝缕，新月初弯一线弓。楚国神弦惜往誓，山中桂树思悲翁。纸窗晴日能相借，锦字凭开雾眼空。
寄周令公,明末清初,王夫之,湘波一尺阻东西，湘草湘烟入望迷。碧海相看消镜雪，丹经何术炼银泥。归舟吴越迎歌扇，潭水沧浪废杖藜。问讯绥山桃几熟，飞花好寄五陵溪。
病起连雨四首 其一,明末清初,王夫之,炉烟平敛晚天清，病起闲愁也自轻。风定小容秋叶缓，月生微放雨窗明。江山他日仍如此，河汉经时巳早倾。荏苒嵯峨留瘦骨，黄橙丹柏看冬荣。
病起连雨四首 其二,明末清初,王夫之,荻花风乱扑人飞，夕鸟双峰一线归。暑病乍清怜雨气，寒衣姑缓待霜威。龙腥秋涩云藏岫，鹭影光寒水上矶。幸不登临悲往昔，遥天白霭翠微微。
病起连雨四首 其三,明末清初,王夫之,白发重梳落万茎，镫花镜影两湛惊。水金丹诀闻方士，土木蔘膏累友生。故国馀魂长缥渺，残镫绝笔尚峥嵘。悬知药力消冰雪，未拟垂杨听早莺。
病起连雨四首 其四,明末清初,王夫之,潜圣峰云碧万层，萧萧杉竹托山僧。辜恩垂死馀双泪，扶病今生梦一登。多日六经藏孔壁，何人十字志延陵。湖天秋水鱼书绝，寂寞孤阡挂古藤。
代书答舌剑韬,明末清初,王夫之,洣水东流岳阜西，鱼书摇问浣花溪。千峰旧访孤轮月，双脚难拚一寸泥。大誓馀生闻虎啸，衰年独坐弄驴蹄。东山只履归何日，草软烟柔一杖藜。
宿明溪寺山僧导游珍珠岩,明末清初,王夫之,苍崖乳溜渍苔乾，阴壑埋光生夏寒。殷孽可怜添石㾦，飞鼯亡赖扑镫阑。何如藻井铺霞绮，自敞珠宫迓日丹。读易幽篁双径锁，当时悔不访仙坛。
秋兴,明末清初,王夫之,秋藕缫丝缀冷香，蓼花靺鞨染轻霜。月津巳转从云妒，星渚初离更夜长。临水登山悲郢客，守庚炼己老丹房。白蘋一罅清泉镜，风飐霜髭照影凉。
昔梦,明末清初,王夫之,昔梦闲情一枕蠲，闲愁过眼万心镌。湿云叶叶垂虹外，归鸟泠泠晚照边。涧草自分寻药径，湖天谁汛钓鱼船。西清斜月能消得，片玉轻松半影县。
雨馀小步,明末清初,王夫之,莲花莲叶柳塘西，疏雨疏风斜照低。竹箨冠轻容雪鬓，桃枝杖滑困春泥。垂虹疑饮双溪水，砌草新添一寸荑。不拟孤山闲放鹤，鹁鸠恰恰向人啼。
初月,明末清初,王夫之,六月四日收夕雨，一弯初上划西清。冰纨小蹙添纹皱，青镜斜临上粉轻。垂柳千眉争宛宛，流萤半影怯盈盈。新秋通闰知何日，巳映银河一道明。
冬日书怀,明末清初,王夫之,木落山空朔气吹，云消星白曙光疑。曈昽烟海天无际，天袅霜华月半规。今古闲愁孤枕尽，渔樵残梦晓钟知。春心他日将谁赠，辜负寒梅折几枝。
翠涛过草堂问病 其一,明末清初,王夫之,稻露垂珠远望平，疏风疏雨葛衣轻。枫林摄摄消残暑，禅室登登待早晴。话到闲愁无一字，棋终残局笑双征。因君莞尔加餐饭，不问参苓托死生。
翠涛过草堂问病 其二,明末清初,王夫之,江楼十载故心违，池影相看上雪肥。银汉未倾怜酒尽，金风欲避倩云围。尊生为嘱悲欢损，惜别县知伴侣稀。观穫送君归下噀，西清一雁贴天飞。
夏日喜何诣得见过,明末清初,王夫之,苗叶梳风暑乍消，归禽掠日影逍遥。闲披绿草依孤树，喜看青衫渡小桥。密语偶窥康节梦，清狂未觉步兵骄。剪灯坐叹流光回，他日何方觅老樵。
侄敏五十 其一,明末清初,王夫之,邗沟棨戟插湘滨，骁骑云仍到尔身。戍削月垂千丈影，团圞松偃一庭春。青毡未损传家物，黄菊相期漉酒巾。好理残书贻子弟，乌衣燕识画梁新。
侄敏五十 其二,明末清初,王夫之,吾方授室尔悬弧，一幅当年燕喜图。脉脉回头成梦鹿，悠悠屈指数金乌。黄云初捲收香粒，赪枣重蒸酿软酥。幸有老夫霜鬓在，东皋遥劝倒村酤。
重过三座山与故人罗君遇赠之,明末清初,王夫之,三十九年弹指闲，居然无恙只青山。一双镜影髭凝雪，九月枫林叶坠斑。旧恨冰轮消兔阙，故交雪涕吊渔湾。爱君步履轻如鹤，独向苍天乞老闲。
宿别峰庵庶仙策杖来慰时方从哭送先兄归垄返,明末清初,王夫之,幂幂苍烟护小桥，回峰斜引上方遥。归禽邀日沈平楚，宿露泠风润绿蕉。白发共怜镫影瘦，青山未遣泪痕消。凭君昨日山阳笛，吹彻寒冰慰柳条。
社前一日雪,明末清初,王夫之,社日花朝总令辰，柳丝萍叶总宜人。巳催莺燕迎初日，未许风光试一春。紫电暗窥珠佩笑，轻雷不惜玉衡嗔。还思残腊新暄早，勾引江梅万树匀。
二十四日又雪,明末清初,王夫之,云鏬斜晖剧可怜，惊飙一夕万峰喧。瓦松邂逅含晶密，水碧依微困影圆。销铄风光仍夜永，淹留寒色更春前。药畦红茁抽三寸，他日欲寻更惘然。
罗桐侯受业先兄存没依轸倍于馀子春初过慰衰老怆然酬赠,明末清初,王夫之,纸窗竹屋俯寒泉，总角相看巳冁然。莎径情深寻带草，芦中恩重覆渔船。重来棠杜初悲雨，老去桃花不记年。一卷申公诗说在，凭君珍重护秦烟。
寄题先兄祠屋 其一,明末清初,王夫之,寒泉古木问何年，鹤羽归来一哂然。沧海能消衔土怨，沃州不待买山钱。谁投粔籹酬江水，为饵饧香禁冷烟。留语乌衣诸子弟，应知头上有青天。
寄题先兄祠屋 其二,明末清初,王夫之,白发青林一径悭，羊裘不拣钓鱼湾。当年有誓潭龙窟，身后还悲吊鸟山。目送斜阳沈海岸，手栽修竹染霜斑。致身录在凭谁读，垆冷香消亦等闲。
冬山即事 其一,明末清初,王夫之,萝阴曲曲謢迥塘，亭午初消子夜霜。小藻分波还浸碧，闲花似菊未凋黄。游鱼带影双遮水，孤蝶迎晴倍惜香。天物殷勤相假借，凋零不遣恼疏狂。
冬山即事 其二,明末清初,王夫之,元绡垂幕黛烟流，略挂西峰玉一钩。萧散云还沈碧海，清空人欲访琼楼。匀匀广野疏星度，恻恻寒心片影浮。取次闲愁栖泊尽，更谁笙鹤梦丹邱。
冬山即事 其三,明末清初,王夫之,小雪无云宿暧赊，东窗日转半棂斜。清泉砚滴含馀绿，活火汤瓶涌细花。歌哭古今归午枕，江湖图画泛星槎。堂堂日月容相问，书卷留人几岁华。
冬山即事 其四,明末清初,王夫之,墙阴小步试欹危，未厌晴风袅鬓丝。槠实乍惊飞鸟过，苔阴渐放素光移。绀珠千颗垂藤子，丹叶孤飘绕故枝。寂历经过聊缓颊，重来千载更伊谁。
野史刘生惜十年之别来访山中为写衰容赋赠二首 其一,明末清初,王夫之,重逢无暇问前游，老去并刀割旧愁。风定鳞鳞萍在水，云横脉脉雁当楼。频年苦觅蔘苓倦，俭岁无多芋栗收。良夜对君霜月迥，还教飞梦泛沧洲。
野史刘生惜十年之别来访山中为写衰容赋赠二首 其二,明末清初,王夫之,弥天无处着衰颜，映水愁窥彻骨寒。雁影自宜霜月暗，镜光知向暮春残。江门蓑冷添藤笠，易水歌阑尚白冠。惭愧云林幽兴绝，还留画里一人看。
辛酉日遣怀 其一,明末清初,王夫之,短烛空烧柏，浊醪不荐椒。岁华知几日，人道是今朝。
辛酉日遣怀 其二,明末清初,王夫之,东峰忽散云，飞光射檐端。未解消冰雪，晶荧一倍寒。
辛酉日遣怀 其三,明末清初,王夫之,㬉气幸霜馀，留寒酿春雪。药力不峥嵘，眉间蹙千缬。
辛酉日遣怀 其四,明末清初,王夫之,手折琼瑶枝，欲以赠远者。姑射冰雪姿，乘云不来下。
罂粟,明末清初,王夫之,娇小垂头立，丰盈出面来。花王休相妒，侬不向春开。
相思子,明末清初,王夫之,无识自有情，咫尺银河渡。不问许多时，渠还在何处。
绝句八首 其一,明末清初,王夫之,黄鸟衔青虫，径飞入深箐。蛱蝶绕墙飞，相逢不相见。
绝句八首 其二,明末清初,王夫之,伏日人间暑，西风天际阴。秦坑从烈火，鲁壁自清琴。
绝句八首 其三,明末清初,王夫之,莲叶千茎乱，因风捲翠烟。飞来双白鸟，不省在谁边。
绝句八首 其四,明末清初,王夫之,瓜架穿萤白，藤梢点露青。牵牛花巳发，天上候双星。
绝句八首 其五,明末清初,王夫之,稻花垂金丝，弱如红蓝蕊。风起飏蜻蜓，含香点溪水。
绝句八首 其六,明末清初,王夫之,宿鸟波流影，孤萤冷度溪。云留分一半，月在柳塘西。
绝句八首 其八,明末清初,王夫之,闲简蝇头字，芭蕉雪里心。青青河畔草，自有鬼能吟。
敔筑土室授童子读题曰蕉畦口占示之四首 其一,明末清初,王夫之,治畦当种竹，种蕉为近之。虚中同一致，密叶胜疏枝。
敔筑土室授童子读题曰蕉畦口占示之四首 其二,明末清初,王夫之,脆绿怜弱干，勿为霜雪侵。春风动雷雨，须长一千寻。
敔筑土室授童子读题曰蕉畦口占示之四首 其三,明末清初,王夫之,莫剪当檐叶，凭传萧瑟音。岳峰窗外雨，滴碎汝翁心。
敔筑土室授童子读题曰蕉畦口占示之四首 其四,明末清初,王夫之,题字成元草，绿天幻绛纱。勿容贪载酒，何客可名芭。
水仙,明末清初,王夫之,乱拥绿云可奈何，不知人世有春波。凡心洗尽留香影，娇小冰肌玉一梭。
代书寄衡山戴晋元 其一,明末清初,王夫之,松梢浅着馀冬雪，兰若闲烧丙夜镫。一枕梦回衾似水，不知仙洞隔朱陵。
代书寄衡山戴晋元 其二,明末清初,王夫之,寒山不稳归飞鸟，锦字难传夜静鱼。闻说茂陵方病渴，莫修封禅数行书。
山月歌,明末清初,王夫之,船山山半月垂湾，太白光连夕照间。白发故人愁不见，天西无数五溪山。
白云歌 其一,明末清初,王夫之,无数闲云出翠微，和风和雨夹山飞。孤烟一片如轻絮，自绕疏林款夕晖。
白云歌 其二,明末清初,王夫之,一片轻飞岭上分，当时犹自惜离群。飞来飞去秋风里，今日青山无片云。
白云歌 其三,明末清初,王夫之,白云飞也自寻常，不道青山不久长。看尽云飞天阙迥，清空一碧映潇湘。
白云歌 其四,明末清初,王夫之,前日浮云飞出山，山前为雨不曾还。云收雨散无消息，何似青山一碧闲。
白云歌 其五,明末清初,王夫之,浮云本不恋山巅，木叶随风更可怜。欲得归林归不得，蛛丝县挂矮檐边。
杂咏 其一,明末清初,王夫之,曲岸平塘小径通，山坳倚杖避回风。知谁扑速林间响，雀啄霜馀数子红。
杂咏 其二,明末清初,王夫之,暝烟欲捲任栖迟，断嶂云光射岭西。恰似半晴三月雨，林梢只少子规啼。
杂咏 其三,明末清初,王夫之,罂粟苗轻翠瓣娇，水仙胎满暗香飘。丁宁雪霰休凌藉，任打窗前败叶蕉。
杂咏 其四,明末清初,王夫之,问病人稀樾径闲，朝飞孤鸟暮飞还。麇䴥避虎昨宵过，乱蹴泥黏碧藓斑。
又雪,明末清初,王夫之,一雪才消一雪飞，不留馀白映霏微。何当贳与严陵寿，建武初年守钓矶。
送刘生辑夏归省重庆,明末清初,王夫之,蒸江漱玉绕苍汀，玳瑁霜云拥翠屏。归向湘山高顶望，应曕南极老人星。
溪上晚步次闲来无日不从容韵,明末清初,王夫之,溪光空碧净秋容，灼灼斜阳蓼岸红。风日不欺樵径好，江山未换钓竿同。难分忧乐双行里，谁道穷通一梦中。不遣希夷酬上古，乾初一画海天雄。
和白沙 其一,明末清初,王夫之,胡不思身巳有身，桃花柳絮各当春。归除共算三辰日，截续无差上古人。拔地雷声惊笋梦，弥天雨色养花神。他时午夜青天月，恰好金波片影真。
和白沙 其二,明末清初,王夫之,粥饭终朝剧可怜，无心丛里有心天。髑髅不爽元生意，枯槁翻新看火然。莫撇孤清求鸟径，已知实际历长年。分明饶有中和用，不但虚悬未发前。
为躬园题用念庵韵 其一,明末清初,王夫之,历历有此躬，何求而不得。即此欲得心，分明无疑惑。
为躬园题用念庵韵 其二,明末清初,王夫之,受来非彼来，应去亦不去。云行而雨施，皆予措躬处。
读念庵诗次之 其一,明末清初,王夫之,真静应知动不消，冰霜雷雨总清霄。吹镫灭影形还在，炯炯三更伴寂寥。
读念庵诗次之 其二,明末清初,王夫之,碧笋惊雷拔地长，绿筠玉粉土膏香。连踵彻顶无涯畔，谁是胞胎秘息方。
和白沙 其三,明末清初,王夫之,问天无意更枯蓍，不道忘情胜马龟。蒙叟梦中真蛱蝶，柴桑枕上自轩羲。汀洲杜若香原在，海上蓬莱路不疑。欲起江门向今日，藤蓑珍重钓珊枝。
和白沙 其四,明末清初,王夫之,百尺峰头泛铁船，情知到我却无缘。遥飞青鸟知难致，当顶金乌不易迁。一线自循芳草路，双趺直上蜃楼巅。劳劳终日心闲极，池上琴尊笑乐天。
鼾睡 其一,明末清初,王夫之,拂拭南窗小榻空，绿阴鏬里纸光红。昨朝狼籍今朝在，花自轻飞柳自浓。
鼾睡 其二,明末清初,王夫之,劈破须眉剩脊梁，闲心不耐更商量。朦胧稍见东峰上，一片云飞暮雨香。
鼾睡 其三,明末清初,王夫之,薝葡胎玉破新函，白发簪花老自惭。冲雨摘来安枕上，香熏华顶老图南。
鼾睡 其四,明末清初,王夫之,挍书如萚埽难穷，且自埋心白昼中。为报泉台旧知己，侬非刘向与扬雄。
鼾睡 其五,明末清初,王夫之,春鸟过春不肯鸣，雨中仍听两三声。绿光影里还飞去，惊落残红一片轻。
鼾睡 其六,明末清初,王夫之,诗书放下千端在，王霸拈来一点无。消受三竿红日影，生成一幅后天图。
鼾睡 其七,明末清初,王夫之,白日惺忪卖影新，人间原有黑甜春。梦中不识邯郸道，记得诚斋煞认真。
咏怀次韵 其一,明末清初,王夫之,洪炉片雪陈公甫，独棹中流罗一峰。玉露金茎撑九陌，桃花流水度三冬。江门孤月元无影，太极丸春自有容。传与铁船凭泛海，棹歌声里尽相逢。
咏怀次韵 其二,明末清初,王夫之,不问青天拟问谁，孤琴摇曳动清脾。雷声偶逐片云起，轻碧无劳过雨疑。几有一沤生旧处，笑看新叶发残枝。逢人持此闲供具，啼笑当前换两眉。
咏怀次韵 其三,明末清初,王夫之,纸窗无缝看青山，也觉秋容不放闲。瓶水影中莎草岸，菱花曲里白蘋湾。他时摇落含春思，昨夜萧清启月颜。识得金风消息好，逢场抖擞试痴顽。
次定山三首 其一,明末清初,王夫之,野马从来未受羁，寒原衰草不须辞。残山残水谁相问，独笑独歌且浪为。日午睡连清旦睡，白沙诗更定山诗。青霄明月容迟上，一卷残书了更迟。
次定山三首 其二,明末清初,王夫之,摊书腹内破彭亨，不忆愁从何处生。天地病深宜我病，须眉睁后更谁睁。醇醪聊借风光酿，仙药无劳雨露耕。正自坦然人尽觉，敢矜天马蹑空行。
次定山三首 其三,明末清初,王夫之,溪月溪风太有情，不容尘土得分争。乾坤消受无多子，今古萧条第一名。梦里青山留我住，镜中白发为谁生。炉烟销尽空香满，脉脉幽心只自评。
和白沙钓濑与湛民泽收管诗示唐须竹,明末清初,王夫之,遥山写出虚无画，孤笛吹来雪月吟。不是逢人难口说，湘流清浅祝融深。
三门滩感兴三首 其一,明末清初,王夫之,古今皆效动，欲静势不遣。古今皆效静，欲动功不展。乘之有顺逆，用之有深浅。无心即无知，有心智复蹇。脉脉以持危，非言能宣显。
三门滩感兴三首 其二,明末清初,王夫之,置身云际观，何为而栖栖。延目千秋视，所据皆粉齑。目力既有穷，生年不久稽。吾心固可引，遥与霄汉齐。苟守规中见，安能无笑啼。
三门滩感兴三首 其三,明末清初,王夫之,鸣鸢为风征，鸣鹳为雨征。畏风或苦雨，勃然而怒兴。天适欲风雨，吾力亦奚能。吾适患风雨，天心亦奚凭。况彼区区者，俄然为化乘。不知方寸内，风雨皆渊冰。
露坐和白沙,明末清初,王夫之,不辨香何际，回塘有芰荷。风来巳良久，月上见微波。草气从凉净，星光在宇多。韶英吾识汝，枯竹有鸾歌。
月坐和白沙,明末清初,王夫之,幽筱晚风迟，披襟待月痴。亭亭有独坐，夕夕得清嬉。休夏闻西竺，衰周栖仲尼。藕丝非系缚，灰槁亦奚为。
和白沙中秋,明末清初,王夫之,片叶听萧然，何妨素影翩。东窗千嶂外，玉镜一轮圆。空界原非妄，天心巳尽传。明宵随显晦，墟里上孤烟。
和白沙真乐吟效康节体,明末清初,王夫之,真乐夫如何，我生天地间。言言而行行，无非体清元。春鸟鸣华林，秋水清寒渊。无功之功微，乘龙而御乾。
和白沙八首 其一,明末清初,王夫之,耳目忻浮光，不自知其性。砂中原含金，非天有殊命。外取亦甚晰，内视还成瞑。如彼夜行人，思与骐骥竞。
和白沙八首 其二,明末清初,王夫之,天下自闲闲，人心长戚戚。身为物所持，骑虎不得息。息之在先几，几先人不识。适燕而南辕，终身无返迹。
和白沙八首 其三,明末清初,王夫之,我闻庄定山，其心如寒铁。去我二百载，清琴音已绝。船山半亩池，一泓贮香雪。濯发夕风微，长歌弄明月。
和白沙八首 其四,明末清初,王夫之,迢迢开一径，双足尽登临。密至云无际，明生月有心。当前霜岸直，彻底碧潭深。神禹留金简，居然在岳岑。
和白沙八首 其五,明末清初,王夫之,蠕息皆吾侣，鲲鹏固不交。有时冰串释，歘尔泪珠浇。酬物唯三径，从天付一瓢。空林桂花发，何有小山招。
和白沙八首 其六,明末清初,王夫之,此心昼夜至，此生天地生。云先肤寸合，月到上弦明。自昔知无畏，随方受一清。白沙潇洒处，步步踏莎行。
和白沙八首 其七,明末清初,王夫之,无云天自碧，有云天亦清。在天原不损，因尔有云名。一极情无妄，六爻变遂成。千秋尽合辙，莫笑造车轻。
和白沙八首 其八,明末清初,王夫之,江门一空际，万卷且幽寻。龙马谁之迹，星河尽此心。萍月开池影，松风合涧音。万端无彼是，中有指南针。
旅警五首 其一,明末清初,王夫之,此曰良可惜，纯熟尚不舍。断续有异心，况我悠悠者。巨浪而停舟，将为千里泻。恻恻生内惭，红轮西坠也。
旅警五首 其二,明末清初,王夫之,恻恻保此名，踧踧擭此生。此生何以重，此名何以荣。无乃随影动，其根若浮萍。安得良宵中，齁睡而不惊。
旅警五首 其三,明末清初,王夫之,幸天与我知，幸世与我忧。知知而忧忧，人将为我忧。不知而不忧，吾将为我愁。岂不有我哉，云胡不自求。
旅警五首 其四,明末清初,王夫之,闭户读残书，居然有户牖。出门对群动，未必免濡首。无曰无知音，日月皆针灸。彻骨疗沈疴，焉得辞老丑。
旅警五首 其五,明末清初,王夫之,辨言终自贼，寸心若电耀。使自溯源流，多端堪内笑。请即所笑端，捩转其枢要。孤月游霜空，寒林清猿叫。
元日折梅次定山韵,明末清初,王夫之,随折一枝好，清香破雾新。盈盈此天地，恰恰正芳春。白发不相负，青阳始试旬。殷勤明看汝，朵朵玉华真。
和白沙梅花 其一,明末清初,王夫之,梅花欲发雪撩之，不损清香一万枝。半点千钧春气力，看花人似海谁知。
和白沙梅花 其二,明末清初,王夫之,花外春光有此梅，江城断岸尽催开。寒蜂冻蝶谁驱汝，度叶穿花得得来。
和白沙桃花,明末清初,王夫之,花到灵云只一开，桃根桃叶隔天台。刘郎前度人无恙，日日看花不厌来。
和白沙 其五,明末清初,王夫之,影从虚出无生响，两段分开觉后迷。但识太空都扑满，不容风雨弄天机。
和白沙 其六,明末清初,王夫之,云移隔岭摇绿草，雨过横塘绽白莲。大造无心谁解此，庄生浪说欲忘言。
为白沙六经总在虚无里解嘲,明末清初,王夫之,晓日上窗红影转，暝烟透岭碧烟孤。六经总在虚无里，始信虚无不是无。
和一峰虚中是神主五首 其一,明末清初,王夫之,神者天之妙，心者人之主。去人而用天，我生如鳞羽。
和一峰虚中是神主五首 其二,明末清初,王夫之,神静物不撄，神动心以靡。不复知其他，禅元但测此。
和一峰虚中是神主五首 其三,明末清初,王夫之,天地既设位，人微何以参。分明有人主，天地不能堪。
和一峰虚中是神主五首 其四,明末清初,王夫之,人心天之仁，道心人之仁。造物自大德，奈何迷我真。
和一峰虚中是神主五首 其五,明末清初,王夫之,不但尘非我，光昭亦是天。实中是人主，珍重一峰传。
示两子 其一,明末清初,王夫之,一年不遣病躯安，此事分明汝辈看。不为菜羹须汝出，人间第一菜羹难。
示两子 其二,明末清初,王夫之,领我清狂累几分，旁人指摘更深文。回眸但顾身边影，即尔依依望白云。
暑过友人新斋六首 其一,明末清初,王夫之,烧灯照双影，两心在影中。影随灯去留，此心满虚空。
暑过友人新斋六首 其二,明末清初,王夫之,骎骎行稻田，薰风为谁发。知君开轩望，县愁凉吹歇。
暑过友人新斋六首 其三,明末清初,王夫之,古人不可知，今人我对君。有时发狂嗔，太和自氤氲。
暑过友人新斋六首 其四,明末清初,王夫之,萧斋临古甸，绿香飞几席。一峰太极丸，居然自畴昔。
暑过友人新斋六首 其五,明末清初,王夫之,飞雨白四峰，人如云中坐。此势不可忘，当眉起顽懦。
暑过友人新斋六首 其六,明末清初,王夫之,就子请一言，珍重言复止。如彼冰上行，厚薄自知耳。
读文中子 其一,明末清初,王夫之,乐天知命夫何忧，不道身如不系舟。万折山随平野尽，一轮月涌大江流。
读文中子 其二,明末清初,王夫之,天下皆忧得不忧，梧桐暗认一痕秋。历历四更山吐月，悠悠残夜水明楼。
书陈罗二先生诗后 其一,明末清初,王夫之,白沙飞舞茅龙，一瓠埋头蝇迹。莫道我狷彼狂，共弄暮天空碧。
书陈罗二先生诗后 其二,明末清初,王夫之,金牛洞口春色，观生居畔秋声。彻底与君拈出，前山雨过云生。
和一峰入道门,明末清初,王夫之,道牖无开阖，天阊在寸心。琅然丝竹启，不但有清琴。孝友春云沃，中和海岳深。金枢才一转，九折任幽寻。
和一峰读书楼,明末清初,王夫之,竹户绿光迥，疏窗素影幽。曲通邀月径，直上摘星楼。片字非虚设，孤心自泳流。陈言皆此日，无往不天休。
和一峰扇和岩,明末清初,王夫之,世故争欲暮，吾生始试春。居然从古哲，莞尔笑时人。月转群山曙，莺啼一苑新。老来知此意，即次认天真。
和一峰一览亭,明末清初,王夫之,生余当此日，涤目埽昏烟。掘幸前贤在，高居未有边。道香原在鼻，银气漫熏天。颜孔乐何事，闲游岂自然。
和白沙梅花 其三,明末清初,王夫之,天地机方息，此花不暂闲。斜阳熏橤破，冻蝶饱香还。浅水寻犹远，高枝折未难。壸天麟髓浃，何必问神山。
和白沙怀古,明末清初,王夫之,伏羲枕上皇，靖节不荒唐。浇酒巾犹湿，当篱菊巳香。云飞从鸟倦，苗长记农祥。天地悠悠里，春风正未央。
和白沙 其七,明末清初,王夫之,五位一丝七日复，六爻全用九三乾。江门不卖闲风月，月白风清总未然。
次康节韵质之,明末清初,王夫之,俄顷仍千岁，天心常转移。六龙飞不息，三极各乘时。有画皆成象，无声不是希。谁将华顶睡，迢递赠庖羲。
见狂生诋康斋白沙者漫题,明末清初,王夫之,任尔舌尖学语，谁知趺下生根。一线经分子午，双钩画破乾坤。逼窄墨台狭路，萧条原宪柴门。天下古今几许，梨花春雨黄昏。
读易赠熊体贞孙倩 其一,明末清初,王夫之,澄宇既涤，清霜欲飞。天地居然，云胡以窥。勿庸遐瞩，道岂远而。物生必偶，心动则奇。物无不应，心无不几。遇成秩叙，否必参差。雷风日月，载此为仪。孰敢自康，吉凶不违。
读易赠熊体贞孙倩 其二,明末清初,王夫之,油云在天，舒卷不齐。随风而东，歘尔还西。或飞甘雨，或散虹霓。君子攸行，不害先迷。经历纷纠，如取如携。比干殉殷，夷吾相齐。昏旦殊星，燕粤殊蹊。移之分寸，徙宅忘妻。哀哉群动，莫之能稽。百草陨芳，鶗鴂先啼。所以灵氛，告尔天倪。
读易赠熊体贞孙倩 其三,明末清初,王夫之,自我徂冬，元夜其修。晨光警曙，肃肃衾裯。我身则痡，我心则悠。潜与化寻，敢侈天游。遂历韶春，言迄凛秋。物不我遐，化不我浮。俄顷有枢，谁云迁流。六龙之辔，遍乎九州。因之致远，抑又何求。
读易赠熊体贞孙倩 其四,明末清初,王夫之,大圜如规，旦昏各半。道枢不留，气毂时转。理随象宣，通于一贯。如镜取影，但窥其面。坤不外生，乾非中窜。其去非亡，其来非幻。屯隐四阳，鼎阴未现。非有有无，唯征舒卷。静言念之，即经为变。险易盈虚，穷通萃涣。岂不我繇，何为外眩。
读易赠熊体贞孙倩 其五,明末清初,王夫之,文王既没，文其在兹。赫赫明明，有彖有辞。志非所问，义著于蓍。日不可炀，天不可帷。宵人窃烛，不照须眉。周道茂草，别趋路歧。弄方如砌，画圆如规。星历相窜，巫觋是师。天化地产，玩如行棋。以谋羹炙，以询淫嬉。神所不告，覆讥其违。修吉悖凶，天鉴在斯。皇天弗尚，吾为尔危。
读易赠熊体贞孙倩 其六,明末清初,王夫之,昨日之日，为今日先。荏苒来兹，仰今为缘。有象皆后，理亦无前。华山有叟，胎息密传。谓天为后，别有先天。秘相授受，玩弄清元。划破乾坤，符火争权。我无羽翰，乘风而仙。居天之后，奚用此焉。雒阳看花，天津闻鹃。归之气数，莫匪自然。人用以废，天枢不圆。采苓首阳，其尚舍旃。
读易赠熊体贞孙倩 其七,明末清初,王夫之,脂我神舆，游于太虚。太虚匪虚，充塞无馀。火来阳燧，水赴方诸。水火无间，况道之储。荠麦夏成，款冬冻舒。摩荡无方，各含道腴。匪车何轴，匪户何枢。六龙并辔，互惜其珠。行地无疆，良哉骏驹。哂彼曲学，谓之乘除。心不可游，道不可拘。庶几夙夜，警我顽愚。
读易赠熊体贞孙倩 其八,明末清初,王夫之,悠悠我生，去日巳长。怀我友朋，墓草芸黄。父兮生我，罔极昊苍。莫宝匪命，含柔含刚。乾龙坤马，历历肾肠。日用不知，虽哲而狂。不耕之农，蚀彼稻粱。崦嵫既迫，朽骨空藏。亦既邂逅，矧敢斁忘。荆棘是芟，庶显康庄。多言为尤，自疚不臧。惟抒我忱，荐其悚惶。
示从游诸子三首 其一,明末清初,王夫之,七载相怜巳久如，寸心未展祗相于。诸君怀玉空弹鹊，老汉直钩尽钓鱼。大易圈叉唯父母，上天时物在诗书。勿劳载酒询奇字，便草元文亦子虚。
示从游诸子三首 其二,明末清初,王夫之,千林潇洒试金风，万里秋清一夕中。正好腰镰收玉粒，不妨停辔看霜红。层层剥笋方逢肉，缕缕穿针未损绒。欲遣平皋新雨透，先将利剑断雌虹。
示从游诸子三首 其三,明末清初,王夫之,今人笑古古笑今，笑将在口或在心。携杖穿云云不惹，褰衣涉水水何深。他人有梦难代说，夜半索枕自幽寻。莫拟船山如布谷，斜阳高树认归禽。
正落花诗十首 其一,明末清初,王夫之,弱羽殷勤亢谷风，息肩迟暮委墙东。销魂万里生前果，化血三年死后功。香老但邀南国颂，青留长伴小山丛。堂堂背我随馀子，微许知音一叶桐。
正落花诗十首 其二,明末清初,王夫之,锦阵风雌夺葆幢，万群茶火怯宵摐。烧残梁殿缃千帙，击碎鸿门玉一双。十里荷香消汴梦，三山芳草送吴降。扬州婪尾春犹在，小住何妨眷此邦。
正落花诗十首 其三,明末清初,王夫之,蒸云暄日尽淫威，小槛低檐判不肥。丰草但荣时则可，啼禽空絮是耶非。枝枝叶叶苏君在，燕燕飞飞戴女归。昨梦不成仙径杳，盈盈一曲问津稀。
正落花诗十首 其四,明末清初,王夫之,游魂化密故饶甘，怕扇蜂潮闹不堪。忧寄上天埋下地，云迷泽北梦江南。吾何随尔累累子，我醉欲眠栩栩酣。时向天台亲报佛，春愁痴在早除贪。
正落花诗十首 其五,明末清初,王夫之,昔昔回头艳已轻，苔情欲薄藓相迎。香遮蚁径迷柯郡，雨浥莺声唱渭城。旁砌可能别有主，依萍取次但怀清。陌桑曲柳空相识，我自非卿卿自卿。
正落花诗十首 其六,明末清初,王夫之,捲得垂帘试捲帘，元来犹剩一枝尖。逗红髣髴回塘远，坠玉参差曲岸添。泯泯春流愁画鹢，娟娟疏影妒银蟾。悬铃买槛皆畴昔，好擭香须远蝶嫌。
正落花诗十首 其七,明末清初,王夫之,赌命奔尘掷一绯，千秋何有大椿围。争天晴雨邯郸帜，死地合离玉帐机。周易击蒙凶不吝，春秋雠战义无讥。朱殷十步秦台血，耻向青阳赋式微。
正落花诗十首 其八,明末清初,王夫之,飘零无意反离骚，谱牒宜收倩谢翱。意北意南心自得，如鸥如鹜卜何劳。三更露冷清同滴，片月天低影倍高。寂寞琴心传止息，花奴莫弄小儿豪。
正落花诗十首 其九,明末清初,王夫之,歌亦无声哭亦狂，魂兮毋北夏飞霜。蛛丝罥迹迷千目，燕啄香消冷一房。世少杜陵怜李白，卬须唐珏葬姚黄。蓉城倘有华胥国，半枕留仙我欲杭。
正落花诗十首 其十,明末清初,王夫之,高枝第一惹春寒，低亚密藏了不安。作色瞋风凭血勇，消心经雨梦形残。三分国破楝心苦，六尺孤存梅豆酸。薄命无愁聊妩媚，东君别铸铁为肝。
续落花诗三十首 其一,明末清初,王夫之,映水低垂带影双，情来奔影委流淙。浮浮终隔相思浦，去去空沿解佩江。轻薄自矜云想袂，闲愁无那客临窗。怀贞唯忆东篱伴，青女相邀死不降。
续落花诗三十首 其二,明末清初,王夫之,青门祖帐太荒淫，春已迷阳可陆沈。蹑险拟看没字碣，涉园聊对无弦琴。梅知解绂宜名福，华不挥金旧是歆。风御泠然踪迹远，但凭罔象试追寻。
续落花诗三十首 其三,明末清初,王夫之,啼禽屡说不如归，占取三休第一机。莫管柳枝穿鼠臂，但随陵舄化蛙衣。幔亭锦绣仙何有，宝塔珠璎佛亦非。流水还沾馀粉在，迷香仍使寸丹违。
续落花诗三十首 其四,明末清初,王夫之,春老谁生此宁馨，流霞妒色月争衡。无愁綵仗迷天子，不夜春城背日兄。泉涌珠玑供涕唾，河倾金桂事煎烹。临风一笑酸寒叟，酷爱秋英得久名。
续落花诗三十首 其五,明末清初,王夫之,雌黄削迹罢参订，几问姚皇判尹邢。炎德已成编腐史，白华无字上葩经。春光漫数六身亥，月影无疑有尾丁。偷眼蜻蜓今远害，人寥天一学鸿冥。
续落花诗三十首 其七,明末清初,王夫之,将军畦下久归来，狄相门前有未开。吾与尔夫分用舍，公无困我试风雷。黄冠紫陌千株菜，赵女南山一顷萁。拾取残英能几客，杏坛凋谢赴王骀。
续落花诗三十首 其八,明末清初,王夫之,宿莽馀芳总一邱，安能郁郁望山头。人分南北朕焉往，目异关河我始愁。谁与虫尸忙万蚁，聊拚颈血跃双钩。到来瓜蔓残枝在，花雨台前粉黛秋。
续落花诗三十首 其九,明末清初,王夫之,有时寂寞坠闲云，忽尔如惊舞鹤群。陆海潘江皆锦浪，易奇诗正各丹坟。无劳粉本摹春雪，一尽零香酿夕醺。肉眼不知看活色，寻苔捕草漫纷纭。
续落花诗三十首 其十,明末清初,王夫之,蝶懒莺慵燕自谙，怪来春睡付朝酣。香烟专宠今无敌，屐齿欺红了不惭。九转丹飞殷七七，再来果莂后三三。含情留得真真影，蹑上吴王八茧蚕。
续落花诗三十首 其十一,明末清初,王夫之,滥试东君清夜游，曼延初罢进藏钩。摇槌急点黄幡绰，面具妖装圣兽头。金豆纷纭抛玉甃，银船历乱倒香帱。双鬟何似吟秋水，云汉胭脂浣腻流。
续落花诗三十首 其十二,明末清初,王夫之,彩云歘倏散还休，款款萦萦倍惹愁。嫩蝶攀援疑借蔻，狂蜂轻薄讵安榴。徒钻故纸唯糟粕，欲埽讹书苦挍雠。一洗青林烦夜雨，白蘋碧杜亦芳洲。
续落花诗三十首 其十三,明末清初,王夫之,道傍荷锸笑劳劳，使速营邱泥似糟。身世无馀鸿过雪，人天莫问雨成刀。偶来震旦何人国，漫展云衣某甫皋。一笑自将船子棹，曲终不见杳春涛。
续落花诗三十首 其十四,明末清初,王夫之,情与非情法喜图，清欢禅悦有中无。不容迦叶称初祖，微许林逋作故夫。春有秋心消蚁梦，跃含潜理戏骊珠。知音近托虞僧孺，溪上闲吟影共癯。
续落花诗三十首 其十五,明末清初,王夫之,为欢凡几恨偏长，九夏三秋未遽忘。萤作流人悲故苑，燕如归妾忆新妆。鹊桥难乞春留巧，蟾魄空圆影失香。桃李明年知别用，一匙社饭好思量。
续落花诗三十首 其十六,明末清初,王夫之,崛起争寒寒不胜，春风得意忍凭陵。三分无德依残萼，一木空扶笑古藤。香埽归涂偷日射，魂随云路梦天登。青阳王气今阳九，花史新书上坠崩。
续落花诗三十首 其十七,明末清初,王夫之,迟暮闲情看一围，衿沾疏雨晾斜晖。聊过柳径邀轻絮，共趁秋千竞舞衣。芡叶几留耽宛转，桃饧欲惹滞霏微。相逢歧路莫相妒，曾共西园听秭归。
续落花诗三十首 其十八,明末清初,王夫之,珊珊欲下故来迟，卖眼惊飙万片齐。绛雪回风依树急，繁星陨雨贴天低。三春捲土终无计，尽日何心独向西。恋萼黏须无限恨，悬知此去隔云泥。
续落花诗三十首 其十九,明末清初,王夫之,狡狯苍天可谥荒，抛红日掷万钱忙。小儿强汰闲情赋，颠史痴湔藻火裳。甲煎香倾熏夜帐，鱼镫蕊灺閟阴房。勾芒倘课春功最，罪过风流故态狂。
续落花诗三十首 其二十,明末清初,王夫之,车笠公欺竹柏盟，翩翩故学魏收惊。雕虫投阁羞童子，傅粉全躯愧老生。竞赛新缣愁旧素，欲芟白俗奈元轻。纷纷半入江云去，别搆人闲一锦城。
续落花诗三十首 其二十一,明末清初,王夫之,剩粉莫矜夙习妍，段师弃尽旧鹍弦。秾华制改西昆体，老大名留南部烟。旧爱新愁分一艳，身前影后得多怜。愁予眇眇云中子，卸取徐妃半面钿。
续落花诗三十首 其二十二,明末清初,王夫之,黄紬晨放锦官衙，队仗来回静不哗。开阁朱殷添画棨，拥堤香软擭平沙。双緌蝉翼飘轻带，百首鸡胸吐绶緺。蛱蝶胡孙劳庆吊，香车明日过谁家。
续落花诗三十首 其二十三,明末清初,王夫之,漫天撇地莫相嘲，谁向春风得系匏。入幕髡留依画烛，同尘颐指听吟鞘。梅交隙末损三友，果筮离群剥上爻。和露倚云争早晚，芳兰何事把琼茅。
续落花诗三十首 其二十四,明末清初,王夫之,旁午争迎社燕斜，参差月影乱啼鸦。新虹滥赐缠头锦，蛛网曾封系臂纱。自捉狂夫誇拂舞，不知迁客怨琵琶。定谁解作微尘观，细看双鱼蹴浪花。
续落花诗三十首 其二十五,明末清初,王夫之,煽艳三风如此膴，濡轮曳尾胡为乎。三英秀岂留朝菌，十里山聊远蟪蛄。天已丧文悲凤凤，人皆集菀忍乌乌。浮湘特吊蓉裳客，鶗鴂先鸣鵩止隅。
续落花诗三十首 其二十六,明末清初,王夫之,老饕排设待煎酥，铁脚生吞气愈粗。白小祸枢延草木，飞鸿生趣在江湖。脱离蛛网文亡害，徼幸蜂王税可逋。犹有馀香飘一缕，怕留踪迹索倪迂。
续落花诗三十首 其二十七,明末清初,王夫之,载美千秋让子皮，锦泾娃馆亦奚为。杜陵赤甲诗偏苦，挍尉燕支数屡奇。椒殿恩轻除阁画，鸡坊人老忆园梨。流莺唤醒樱桃梦，高座谈经香雨垂。
续落花诗三十首 其二十八,明末清初,王夫之,云裾雪袂故心空，剪綵镂金莫恼公。瓦雀学成双影转，来禽分得半腮红。夜深镫谢收兰烬，曙月光残捲桂丛。留取扶疏邀沆瀣，胶青一色写春融。
续落花诗三十首 其二十九,明末清初,王夫之,莲冠何碍切云游，鸠眼无端侧目愁。绣口久知压沈宋，梅羹向后任孙刘。白荼红蓼今承乏，燕麦龙葵旧有秋。乞我逍遥名亦辱，桑条裾惹断云羞。
续落花诗三十首 其三十,明末清初,王夫之,攀条不耐冶游馋，绝世幽情早自缄。莺绿尊前除卯酒，猩红桥上谢春衫。南枝先挂西归履，一叶轻飞万里帆。闭死玉棺嗤叶令，蜕香何似碧天函。
广落花诗三十首 其一,明末清初,王夫之,惠风习习柳阴阴，只此闲愁警客心。昔以视今悲曲水，物犹如是奈江浔。素筝如怨歌珠断，玉斝疑催烛泪深。乱扑红颜都不省，待沾华发可知音。
广落花诗三十首 其三,明末清初,王夫之,情知不住若为留，顾我嫣然笑上头。春老无人随少府，风欺一倍感商州。寒禁荇藻凭鱼计，傲寄茱萸缓客愁。祖绿帝青添几色，新阴还得醉双眸。
广落花诗三十首 其四,明末清初,王夫之,我所思兮在桂林，征鸿回翼杜鹃瘖。荔丹谁遣霜风吹，珊紫长依海水深。言鸟娇能怜蔻孕，舶香妒不损檀心。从过庾岭闻羌管，雨替风凌直到今。
广落花诗三十首 其五,明末清初,王夫之,踏草情阑长绿苔，南园近日赏心灰。红牙倦理迎头拍，绿髓唯倾婪尾杯。茵聚凭将挥蜀锦，蜡封留取贮商罍。典刑犹在谁堪托，玉茗聊看隔岁胎。
广落花诗三十首 其六,明末清初,王夫之,春王推戴诧魁功，生杀乘权速转蓬。落魄早知亏月满，取精应悔竭春忠。杨梅孔雀丹心别，金谷河阳白首同。新绿可知霜刃在，尽情还与逼残红。
广落花诗三十首 其七,明末清初,王夫之,等是殉春亦待勘，摽梅难比二桃甘。风流有主堪捐佩，雨涕无从得解骖。蓂荚两阶辞舜殿，芳兰九畹萎江潭。汤阴衣溅丹痕苦，僵李徒劳代亦惭。
广落花诗三十首 其八,明末清初,王夫之,桃蹊莫但惜春过，任遣馀芳恨亦多。月白风清秋不浅，参横斗转夜如何。丹枫万点飘霜紫，残雪千峰消素螺。临水登山皆荐泪，定情意不在双蛾。
广落花诗三十首 其九,明末清初,王夫之,并门闭目奈愁生，幔捲帘垂两不平。百岁回头三月雨，万端到耳一声莺。贯休死爱香风吹，和靖难忘疏影横。删抹艳根须有此，荷丝虽铩也相萦。
广落花诗三十首 其十,明末清初,王夫之,飞光煎寿簸英雄，鬼艳仙才委巷风。白也魂归关塞黑，虞兮骓泣固陵红。玉楼赋笔还天上，铁束经函锢井中。多幸天年樗眼白，微眠长日据毡绒。
广落花诗三十首 其十二,明末清初,王夫之,万重妒垒逼斯文，大野天穷吐玉麇。谁解喟然叹点尔，但逢兴也即笺云。狂歌唯哭支离叟，酹酒相邀冥漠君。寂寂仲华应笑我，云台春老不书勋。
广落花诗三十首 其十三,明末清初,王夫之,乾净青莎一片阴，君无去此豢饥禽。人生自古皆惶恐，天下如今半绿林。曀日终风舟汛汛，水深河大雨淫淫。旧家枝叶同乡土，好听黄鹂作羽吟。
广落花诗三十首 其十四,明末清初,王夫之,止竟须飞悟得无，荣期春去亦童乌。寒催直北沙如雪，㬉浥江南雨似酥。画槛铪流讥乳鸟，青坰金涩恣骄驹。零红堆绣双寂寞，张单何为各守株。
广落花诗三十首 其十五,明末清初,王夫之,寻向水边山外山，轻烟羃䍥有无闲。才过杨柳阴阴岸，又度茱萸曲曲湾。小憩愈愁前路杳，向来悔不隔墙攀。归迟怕被游人笑，摘得青条带叶还。
广落花诗三十首 其十六,明末清初,王夫之,棘罥苔缄蟢网封，还披密筱问遗踪。三山空在云千里，九处堪疑翠几重。菡萏魂留霜粉腻，蔷薇髓滴露香浓。楚宫梦巳无寻处，祇对巫阳暮雨峰。
广落花诗三十首 其十七,明末清初,王夫之,色香之外有谁能，妙影轻姿记得曾。几点烟横吹雁字，一江风起乱渔镫。云根无托依贫士，软触难忘恼定僧。世出世中俱不受，六铢衣界自飞腾。
广落花诗三十首 其十八,明末清初,王夫之,消心独有艳难删，游戏无端偶破颜。莲社带醺逃梵网，华阳掞藻耻仙顽。挥弦送目随归雁，见月开笼放白鹇。此意非然非有自，鸿沙羚角故相关。
广落花诗三十首 其十九,明末清初,王夫之,岸移月驶定谁真，花住花飞臂屈伸。奔马难追昨日影，神舆早属后车尘。霎时雨警三更梦，大力舟藏万壑春。认得白沙诗句好，刘郎莫问旧渔津。
广落花诗三十首 其二十,明末清初,王夫之,款款分明下砌除，燕捎风起漾池墟。参差难采中流荇，游泳空邀静夜鱼。柳缆无因维野马，蛙吹何当享爰居。同心唯有青天月，到处相逢影一如。
广落花诗三十首 其二十一,明末清初,王夫之,今夕何夕春云徂，子规啼月宵欲孤。银烛一夜烧易尽，珊鞭诘旦踏巳无。后日青枝献生子，当时綵胜浇屠苏。榆钱虹锦买不住，何况十万铜青蚨。
广落花诗三十首 其二十二,明末清初,王夫之,杜陵颠狂恼不休，涪翁含笑增春羞。他春未必如此日，枝上而今已陌头。青山一静似太古，黄葛虽鲜难顺流。韶光转毂无终极，辨此何为不散愁。
广落花诗三十首 其二十三,明末清初,王夫之,天涯天涯予安归，金门绣岭春事非。元鹤毳羽昔君子，班管晕痕旧帝妃。弥天无土葬香骨，过雨有人拾象玑。浪游沧海意不息，为倩东风击蝶衣。
广落花诗三十首 其二十四,明末清初,王夫之,鸣鸠乳燕欢晴酣，清晓蹑屐补春探。半塘影失谓萍乱，曲岸香添疑鸟含。回头冷蕊开无赖，拂袖狂红委不堪。小阁莞尔语蚕妾，唯汝柔桑独蔚蓝。
广落花诗三十首 其二十五,明末清初,王夫之,息夫人看终不言，黄四娘家扑满轩。柳绵团马㬉如意，梅影啼禽冷彻魂。云中任逐淮南犬，腐草宁归浈峡猿。百舌珊瑚不称意，凋伤浪为呼烦冤。
广落花诗三十首 其二十六,明末清初,王夫之,江渚山椒洽比邻，分飞接迹劳逡巡。关河万里戎王子，楚汉千年虞美人。沈炯自泣茂陵树，庾信长哀江南春。人间有恨皆摇落，那向西园泪眼频。
广落花诗三十首 其二十八,明末清初,王夫之,风末雨馀悄欲停，须臾如慕诉春听。白日不肯香流水，黄昏取次乱飞萤。舜华得计避霜色，汉柏偶尔逃天刑。三归台上荡舟相，旖旎居然天性灵。
广落花诗三十首 其二十九,明末清初,王夫之,嬴皇兀山辇金埋，千春粉黛消秦淮。芙蓉无数蚀宝剑，鸳鸯岂但坼金钗。三月通闰只紫莽，五色欲补谁皇娲。一声举棹唱年少，玉树歌终泣越娃。
广落花诗三十首 其三十,明末清初,王夫之,昔日家园春始阑，祫衣爱点丹鳞蜿。软尘从踏青门道，绀雪频侵霜剑寒。渐老巳拚消槁木，送愁无那翻红湍。寒潮暄晕青皋路，干梦如泥不耐看。
寄咏落花十首 其一 元理,明末清初,王夫之,听之无闻杳希夷，可左泛兮可右移。丹灶烟轻飞武火，明窗尘细弄婴儿。动而愈出弱频用，失亦若惊辱较宜。气母欲抟抟不得，流珠常惜去人时。
寄咏落花十首 其二 元理,明末清初,王夫之,或奔月窟或天根，云鬓晨晞玉女盆。榆筴含刑月在卯，黄芽出险卦临屯。流乌亭午无留影，顾兔中宵失暗痕。一笑三峰痴姹女，残脂断粉弄精魂。
寄咏落花十首 其三 禅宗,明末清初,王夫之,藤倚芦交两不关，星星石火迸斑斓。一时齐现∴三点，诸品无馀道入还。枯木何妨春色㬉，絮泥却遣柳枝鳏。牛头鸟散无消息，柏子庭前翠色闲。
寄咏落花十首 其四 禅宗,明末清初,王夫之,若人以色以声求，捏目空中乐主楼。安养霎时清旦雨，双林依旧夜星流。狮王乱击红颜定，鹙子难忘芳饵钩。为问灵云能再见，刹竿正倒不须愁。
寄咏落花十首 其五 书品,明末清初,王夫之,下帷空闭仲舒园，入幔偏依写韵轩。硬拓云麾蝉翅薄，偷临天马袅蹄翻。回波斜展侵飞白，钗脚低垂带漏痕。闪霍纤腰频敛锷，祇应浑脱学公孙。
寄咏落花十首 其六 绘事,明末清初,王夫之,连枝多事笑边鸾，蛇足黄荃夹羽翰。巧染一红修竹倚，闲添数蝶马蹄安。赤龙睛点欲飞去，并剪霜裁得半看。可是所南悲地坼，空中幻出国香残。
寄咏落花十首 其七 坐隐,明末清初,王夫之,疏从掠势密侵边，一道斜飞绰欲仙。小径贪肥成聚五，南枝得意占长先。倾筐七子垂能几，买槛千金坠可怜。桐井正翻辘轳影，猧儿蹴损不成妍。
寄咏落花十首 其八 觞政,明末清初,王夫之,㬉酿云封香不扃，半拖帘影出郊亭。一江酣熟宜中圣，万岁春阑且劝星。病叶懒飞相枕藉，晕潮新上舞娉婷。梅霪消尽石榴后，罍耻还倾酢百瓶。
寄咏落花十首 其九 剑技,明末清初,王夫之,峭寒生倚老拳狂，残月如探赤弹忙。白打翻腾矜鹞翅，红妆绰约罩梨鎗。排场别样飞绳技，黄阁微酡效拍张。朱影半星挥雪练，一丝血缕染轻霜。
寄咏落花十首 其十 货殖,明末清初,王夫之,步障雄誇十里图，销镕日夜费洪垆。绛缠秦树王元宝，黄泻河流冯子都。罂粟红陈身化蝶，榆钱贯朽血归蚨。锦官辇载劳春驾，未必千金不死涂。
落花诨体十首 其一,明末清初,王夫之,游蜂大嚼过屠门，又顾他家郭外墦。唐突西施从喝道，诙谐南阮任摊裈。摧香麝父同羌管，杀景酪奴傲酒尊。生遣红裙嗤白苧，莲芳何在枣甜存。
落花诨体十首 其二,明末清初,王夫之,隔院投梭作意憨，当筵脱裤太无惭。中流惊剪支腮赤，黄阁愁逢满颊蓝。棠棣有兄皆四海，金钱疑鬼耗双南。堪哀堪笑都如此，谱入悲田细与勘。
落花诨体十首 其三,明末清初,王夫之,将谓抛馒接建章，糖毬团粉两郎当。低棋子下千林雨，趁韵诗成夏日霜。酒伴赏阑秦客逐，园丁趋视宋人芒。狂奔一夜投夭棘，七子空怀黄鸟伤。
落花诨体十首 其四,明末清初,王夫之,苍跸将旋趱急差，程程透夜走金牌。夕飙苦奏三声角，雨点先催两部蛙。棘矢桃弧争荜路，丁香豆蔻总琼厓。溪流难润追阳渴，驿路春风轮可埋。
落花诨体十首 其五,明末清初,王夫之,一片青郊战马悲，牧童难认酒家旗。衣裳云想俄苍狗，剑佩星迎总雪狮。花史拟修濡秃笔，骊歌欲唱咏删诗。待拚烂醉忘离苦，乌有青州一漏卮。
落花诨体十首 其六,明末清初,王夫之,艳籍黄消饱白蟫，文章水面付浮沈。风狂矮李思扪汉，雨苦寒荠学捧心。锦缕毒逢骄妇笑，娇英嫩死屠门瘖。莫誇黑牡丹无恙，斛角还逢鼷鼠侵。
落花诨体十首 其七,明末清初,王夫之,戏来真不惜惊鸳，浪打飞丸恼鸭魂。风箔一天金世界，藕丝几孔鬼乾坤。无端破瑟分清怨，未必闻琴亦夜奔。见说武皇春阵别，红裙撩乱蹴狂髡。
落花诨体十首 其八,明末清初,王夫之,禁得寒暄几度移，热时且趁笑垂垂。真成草偃迷南北，浪借风吹莽唱随。病里观涛为客起，酒醒谢妓怕天知。芙蓉漫道真君子，只恐奔车无伯夷。
落花诨体十首 其九,明末清初,王夫之,金钱且卖晓来红，笑杀优昙老冻脓。葵足偶然逃羿彀，蜂脾宁我负彭虫。河豚拚得杨花命，磨蝎生逢驿马宫。莫为舜华悲寿夭，草间活者白头翁。
补落花诗九首 其一,明末清初,王夫之,乘春春去去何方，水曲山隈白昼长。绝代风流三峡水，旧家亭榭半斜阳。轻阴犹护当时蒂，细雨旋催别树芳。唯有幽魂消不得，破寒深醴土膏香。
补落花诗九首 其二,明末清初,王夫之,棋声院静缀苔匀，柳色楼高点幕频。开径雨馀遮草嫩，捲帘寒浅送香新。重拈欲辨开时树，细数凭占几日春。直待深阴藏宿鸟，循蹊犹觅锦鳞鳞。
补落花诗九首 其三,明末清初,王夫之,生不辜春死亦香，飞蓬坠箨漫轻狂。笑人云袂仍泥滓，奈此瑶肌夹雨凉。樾馆无心随上甃，仙舟有约屡依樯。江干鹤瘗千秋伴，共怨人间甲子忙。
补落花诗九首 其四,明末清初,王夫之,又见扶桑一度凋，闲愁无奈只春宵。珊枝沈海初无叶，梦草游仙旧有苗。敲髓何方寻白獭，留香不久驻虹桥。似闻旌节开天上，望里云关谢豹骄。
补落花诗九首 其五,明末清初,王夫之,记得开时事已非，迷香逞艳衒春肥。尽情扑翅欺蝴蝶，塞耳当头叫姊归。桃李畦争分咫尺，松杉云冷避芳菲。留春不稳销尘土，今日空沾客子衣。
补落花诗九首 其六,明末清初,王夫之,情到苍天了不关，酸风铅泪射朱颜。荒邱自古为华藏，白骨从今改翠鬟。铜雀香分尊酒帐，锦帆枫冷苧萝山。东飞燕子成何事，长日犹营旧垒间。
补落花诗九首 其七,明末清初,王夫之,莫将旧价问千金，下砌萧萧败叶侵。万紫向来空识面，寸丹何地觅知音。梅魂不分春霪苦，荷怨难平晓露深。脉脉菱花别有意，青铜留照阅来今。
补落花诗九首 其八,明末清初,王夫之,应迹秾华早出泥，知音丈室净名妻。宝簪不上团花髻，锦片长随采药溪。凤翥有心依竹叶，蝶飞无色上棠梨。逸情交臂多相失，求兔何劳问旧蹄。
补落花诗九首 其九,明末清初,王夫之,来何所见去何闻，侬自珊珊岂为君。南北东西谁国土，青黄赤白旧斯文。静怜彩色惊朝日，远引闲情入晓云。掷与馀芳遮世眼，逐香劳尔嗅氤氲。
读甘蔗生遣兴诗次韵而和之七十六首 其一,明末清初,王夫之,儿戏抟沙造化工，杨花飞雪舞来同。东晴西雨双虹断，海鲞江鲥四月通。有兴但抛棋一劫，无情凭唱曲三终。清风半港留难住，笑尔诙谐柰尔穷。
读甘蔗生遣兴诗次韵而和之七十六首 其二,明末清初,王夫之,情丝未剪不嫌痴，槌板留歌薤露辞。针劄古锥深见血，线分绒缕细成丝。踏残马足霜寒后，叫到鹃瘖月落时。元是百花尖上雨，春归凭此泫青枝。
读甘蔗生遣兴诗次韵而和之七十六首 其三,明末清初,王夫之,龟蒙未畜解言鸡，仲子难栽旁井薇。莫向楚秦伸屈指，繇来籧戚冒妍皮。纵横诸界天皆窄，抹直前头路不疑。腊月南窗西涧菊，何须粉本拓皇羲。
读甘蔗生遣兴诗次韵而和之七十六首 其四,明末清初,王夫之,南郭有心非槁木，东方果腹亦侏儒。金篦不刮鸬鹚眼，砮矢还留鸿雁书。临济老拳石勒饱，沩山苗稼宋人愚。鸥生鹜死区区外，别灼龟毛问卜居。
读甘蔗生遣兴诗次韵而和之七十六首 其五,明末清初,王夫之,不是好山看不得，西湖游只许白苏。出缁人素人惊犬，洗髓伐毛我丧吾。雪色一天屯冻猬，秋声万顷讯寒蛄。谁知落月金风里，荡漾予魂脱影逋。
读甘蔗生遣兴诗次韵而和之七十六首 其六,明末清初,王夫之,生缚奉先双腕急，曹瞒未是出群才。已知辖凤妖翎幻，难割泥龙左耳乖。覆醢铜青蚀铁骨，无盐水墨写桃腮。千寻偃盖秦封树，总给寒垆一夜柴。
读甘蔗生遣兴诗次韵而和之七十六首 其七,明末清初,王夫之,千顷玻瓈玉一堆，今年穷得立无锥。鸿飞沙远微遮月，笋怨春归已厌雷。梦里关山酸结果，醉中日月大钳锤。一茎齑在教人吃，角征宫商听者谁。
读甘蔗生遣兴诗次韵而和之七十六首 其八,明末清初,王夫之,绀发金毫此是真，父兮生我大年椿。胞胎十月从盘古，弧矢当年射戊申。瑶柱肌清存海蛤，肉尖软触笑麒麟。江梅饶有千钧力，截取霜华作小春。
读甘蔗生遣兴诗次韵而和之七十六首 其九,明末清初,王夫之,断臂教心何处安，佛头正好与簪冠。世人不信扳龙髯，吾道偏须食马肝。梦蝶偶然传锦瑟，弹莺消得与金丸。大分八字亭亭立，擎出秋香散菊团。
读甘蔗生遣兴诗次韵而和之七十六首 其十,明末清初,王夫之,采苓竞上采薇山，周士不顽殷士顽。苏峻有名诛庾亮，桓侯无义谢严颜。齐纨莽戏花间蝶，铁网深笼海底珊。莫怪史迁轻节义，苍天双立斗鸡幡。
读甘蔗生遣兴诗次韵而和之七十六首 其十一,明末清初,王夫之,酣睡陈抟之华岳，昌黎雪涕强攀援。人间死尽因巀嶪，平地春谁埽墓田。蛾命随缘镫后夜，豹皮留取雾先鞭。婷婷袅袅三尸队，且啖鸿门一彘肩。
读甘蔗生遣兴诗次韵而和之七十六首 其十二,明末清初,王夫之,奇章梦异淳于梦，王播寮非周朴寮。痁冷痎寒俱是疟，初三十八各乘潮。宋齐邱卖谭升药，沈亚之欺弄王箫。消受馀鲭有楼护，隔筵中垒漫劳招。
读甘蔗生遣兴诗次韵而和之七十六首 其十三,明末清初,王夫之,石头路滑跌千交，蹑险刚餐度索桃。珍重智镫逢室暗，凄凉愚鼓背人敲。雷龙百部丹田火，风雨三茎赤胆毛。淡月疏星生死径，北邙现在有东皋。
读甘蔗生遣兴诗次韵而和之七十六首 其十四,明末清初,王夫之,冷眼越裳觑海波，横江津吏奈公何。人归洪皓传边怨，客散田横阕挽歌。绛蜡无光依鬼火，宝刀失计漏天魔。参差记得前春梦，绣壁红丝系女萝。
读甘蔗生遣兴诗次韵而和之七十六首 其十五,明末清初,王夫之,高纬暂时称狗脚，刘聪依额派官蛙。啄来鹦鹉无香粒，舞彻垂杨有白华。女颔带髭疑燕国，细腰无牝乱蜂衙。苍天幻出非奇特，走尽银魂剩得砂。
读甘蔗生遣兴诗次韵而和之七十六首 其十六,明末清初,王夫之,唐宋以前无辙迹，龙头删角未为蛇。邻人乞醋兼输瓮，客鬼移头已载车。埋到九泉同蚁语，悭留一范禁蝉赊。儿童自笑乡音改，除取机心听尔揶。
读甘蔗生遣兴诗次韵而和之七十六首 其十七,明末清初,王夫之,三头九头志古皇，可容稳梦北窗凉。一百六日寒禁火，七十二丝悲动商。李微呜咽羞作虎，左慈长跽乐为羊。也知秋叶如鹃血，爱此枫林一夜霜。
读甘蔗生遣兴诗次韵而和之七十六首 其十八,明末清初,王夫之,已闻嘉鱼诗作佛，还见仁和今为僧。公今堕地吼狮子，我亦延客吊青蝇。使君有蜀孤有魏，离娄无耳旷无睛。夜半失枕明失火，眠食两废莫相矜。
读甘蔗生遣兴诗次韵而和之七十六首 其十九,明末清初,王夫之,狐皮织葛苧编裘，莫笑狂夫计不稠。采蕺馀香熏茂苑，裂缯全锦付河洲。醉眠芳草还沽酒，险摘星辰更上楼。大扺乾坤消一拗，达多死认镜巾头。
读甘蔗生遣兴诗次韵而和之七十六首 其二十,明末清初,王夫之,夜阑风雨搅离心，啼鸟荒鸡梦可寻。春草漫生莺不醒，碧天无际月空沈。刘晨再到难求药，扁鹊当时忆下针。镫火楼台三妇艳，棠梨邱垄二桃吟。
读甘蔗生遣兴诗次韵而和之七十六首 其二十一,明末清初,王夫之,焦先空爇马昭庵，朱泚全添卢杞蓝。崔允下风输柳璨，刘歆上策笑周堪。宜中宋瑞眉高下，黄皓姜维意北南。张角巳消曹节恨，夏姬难饱孔宁馋。
读甘蔗生遣兴诗次韵而和之七十六首 其二十二,明末清初,王夫之,锋端有蜜也争甜，淡菜生忘彻骨盐。鲎壳作帆迷缆索，蛛丝为线腻针尖。近阑萤过皆疑月，邻院花开只下帘。野老向人求骨董，平词匾鼓泪中拈。
读甘蔗生遣兴诗次韵而和之七十六首 其二十三,明末清初,王夫之,人间幻出墨胎廉，左右方圆画可兼。莺啭九歌娇屈子，绿肥五柳富陶潜。雪中但窖丰年蟘，汗后全忘隔日痁。百尺竿头须痛劄，泥封汞鼎更添盐。
读甘蔗生遣兴诗次韵而和之七十六首 其二十四,明末清初,王夫之,反走无心怖季咸，还郴有客傲苏耽。排场队里供千笑，折脚铛前老一庵。五百僧唯推北秀，三秦人旧狎章邯。潇湘春水如天上，白鸟高飞我自惭。
读甘蔗生遣兴诗次韵而和之七十六首 其二十五,明末清初,王夫之,鱼子鳖裙终岁事，蜂腰鹤膝暂时心。蠹除恣我横吞墨，弦断知谁窃听琴。洗面清晨知鼻孔，浇花昨日趁天阴。劫灰揉得如泥烂，砌向雕梁燕垒深。
读甘蔗生遣兴诗次韵而和之七十六首 其二十六,明末清初,王夫之,少卿得意鱼烧尾，崔浩多才鳖出头。魏绛巧穷工买绽，杜钦智尽漫藏钩。扬雄须死元空草，徐铉无情水自流。张伟醉中悲破甑，蒙恬悟后骂虚舟。
读甘蔗生遣兴诗次韵而和之七十六首 其二十七,明末清初,王夫之,病趣新来肝化越，壮心当日酒如渑。流离少好今衰丑，追蠡年深旧款铭。甜苦连根都是瓠，肉鱼杂煮别为鲭。直方莫打龟山谱，西席逢迎只蔡京。
读甘蔗生遣兴诗次韵而和之七十六首 其二十八,明末清初,王夫之,燕反自嗔薪木毁，鼠归空汛月明航。宝璎无力供诸佛，巾帼何辞诮女郎。食豕食人颜不泚，于羊于蚁智双降。冰蚕浴火如霜雪，劳尔添柴沸镬汤。
读甘蔗生遣兴诗次韵而和之七十六首 其二十九,明末清初,王夫之,婵娟侵夜片云遮，逗漏三星影但赊。陇上健儿呜咽水，原头和尚武刚车。凭医死马兜铃草，好上危墙吉莫靴。鸟径关心如缕血，殷勤目送雁行斜。
读甘蔗生遣兴诗次韵而和之七十六首 其三十,明末清初,王夫之,张超用得迷离雾，殷七须开顷刻花。棋馆儿孙千亿劫，渔村镫火两三家。拨残冷灶应逢豆，击碎油瓶且拾麻。旁午杏坛偷玉璧，殷勤鸡足擭袈裟。
读甘蔗生遣兴诗次韵而和之七十六首 其三十一,明末清初,王夫之,归来魂些元蜂塞，若有人兮白马河。半笑半啼分咫尺，八寒八热一蹉跎。从无猎者嫌猩骂，除是周南伏鼠魔。摘出心肝人不买，摇槌徒唱望乡歌。
读甘蔗生遣兴诗次韵而和之七十六首 其三十二,明末清初,王夫之,一瓠被嗔五鹿角，卫公吃打大臣袍。新寒改样酸垂足，宿痞生根病在膏。六鹢退飞争熠耀，孤禽重过酷啁嘲。藕丝大展脩罗殿，款款蜻蜓旁叶逃。
读甘蔗生遣兴诗次韵而和之七十六首 其三十三,明末清初,王夫之,清霜坠叶月当宵，似我风流不易描。相好装成活卦影，文章哭杀死神尧。黄金肘露衾前雪，生铁牙消饭底焦。十里花飞千步锦，兰巢香满闹䳂鹩。
读甘蔗生遣兴诗次韵而和之七十六首 其三十四,明末清初,王夫之,匡人向后师阳虎，伍员先时笑白猿。冷㬉饮鱼心不昧，淄渑别水舌难言。楼台云闪还成市，头脑冬烘况是天。煞认颖师诗上字，琵琶殊胜七条弦。
读甘蔗生遣兴诗次韵而和之七十六首 其三十五,明末清初,王夫之,郑伯区区惜佩兰，尔朱莽莽刈霜菅。咒人大费铜铃语，点鬼多于玉笋班。傀儡一丝牵白发，馒头半馅缺青山。千秋眨眼萤光里，双脊撑腰碧落闲。
读甘蔗生遣兴诗次韵而和之七十六首 其三十六,明末清初,王夫之,李斯犬在难成虎，宾孟鸡全岂似鸾。此处古人目不瞬，谁家田地足能安。梁鸿妻偶容眉寿，文举儿宁问卵完。犹得棠梨浇一饭，双眸莫受泪珠瞒。
读甘蔗生遣兴诗次韵而和之七十六首 其三十七,明末清初,王夫之,梁燕先秋向海门，梨花欲落正黄昏。天心放我三竿睡，月晕偷谁五色文。扪颈连头疑赘肉，拦腮掴掌认精魂。相逢歧路鸱夷子，落魄须臾冥漠君。
读甘蔗生遣兴诗次韵而和之七十六首 其三十八,明末清初,王夫之,九锡逢人借羽麾，冰山斜倚玉山颓。金针偏瞎重瞳眼，斧柄难施没孔槌。铜雀春深埋铁锁，纸鸢风吹哭重围。夜来魑魅天南路，黑塞魂随骤雨归。
读甘蔗生遣兴诗次韵而和之七十六首 其三十九,明末清初,王夫之,缓缓花随陌上去，娟娟月过故乡来。无人解识娘生面，外道疑怀圣者胎。活路无踪寻九折，死灰有燄射三能。天吴紫凤饶璀璨，剪取或堪供袜材。
读甘蔗生遣兴诗次韵而和之七十六首 其四十,明末清初,王夫之,竹篦夺却拳堪用，皓齿凋残舌在无。肉骨分离天不管，龟龙埋没地皆图。雨云有梦虚神女，香火无郎是小姑。一任东邻烹大武，但除白牯与狸奴。
读甘蔗生遣兴诗次韵而和之七十六首 其四十一,明末清初,王夫之,梅花撩乱莺先后，魔力争天挽日车。俗客晒裈聊尔尔，比邱休夏自如如。春醪唯滴陈咸土，月令闲修守敬书。七夕金乌深妩媚，临河为赠夜光珠。
读甘蔗生遣兴诗次韵而和之七十六首 其四十二,明末清初,王夫之,情关稳塞一丸泥，谁许东风浪解凘。李耳老才知守兑，幼安筮不待占离。风流女国真孤寡，晴雨儿天莽笑啼。寂寞刹竿双树倒，长江芦叶正当机。
读甘蔗生遣兴诗次韵而和之七十六首 其四十三,明末清初,王夫之,乾坤簿上终双济，甲子旬中剩两支。卖水定逢眢井怒，移山好耐巨灵嗤。平明乞火知镫灭，春尽编裘恐雪迟。三寸离钩鳞鱍鱍，从来此曲少人知。
读甘蔗生遣兴诗次韵而和之七十六首 其四十五,明末清初,王夫之,我不敢轻于汝等，啼鹃血亦写春融。花留鹙子俄天女，剑在胡孙幻老公。形似舜瞳犹项籍，巧逃羿彀更逢蒙。也从金界亲阿逸，为赐铜山馁邓通。
读甘蔗生遣兴诗次韵而和之七十六首 其四十六,明末清初,王夫之,黳元珀赤旧来松，轸玉徽金半死桐。向夕星稀飞顾兔，随时霜降葬丰隆。刚吹楚水三生笛，谁打姑苏半夜钟。一缕炊烟横晚照，下方人说白云封。
读甘蔗生遣兴诗次韵而和之七十六首 其四十七,明末清初,王夫之,天尊菩萨共胎泥，蔡瑁刘琦枉掇梯。楚峡黄牛迷象马，华清苍鼠诉狐狸。狂风那判樵风径，黑月谁分半月溪。一枕草茵吾自适，千枫万柏染霜齐。
读甘蔗生遣兴诗次韵而和之七十六首 其四十八,明末清初,王夫之,豫且举网但张鱼，勃贺翻身早类猪。嚬笑随时多失计，威灵到手又何需。佛头鸽粪添鹰画，仙字蝌文死蠹书。岸屋水舟无住处，鸟巢窠畔筑幽居。
读甘蔗生遣兴诗次韵而和之七十六首 其四十九,明末清初,王夫之,松岚浓染黛横涂，一点当梢玉魄孤。细剖香魂邀篆尾，幽寻艳迹记花趺。晴云山色微分派，春水池痕巧合符。留境夺人充供养，云林先我写含糊。
读甘蔗生遣兴诗次韵而和之七十六首 其五十,明末清初,王夫之,六尺茅檐浅覆阶，就中矗立九成台。袁安卧处雪偏埽，弥勒来时阁不开。康节推成亥子际，荆卿让与艮坤埋。笙簧哑尽乾婆殿，绺绺松风隔涧来。
读甘蔗生遣兴诗次韵而和之七十六首 其五十一,明末清初,王夫之,孟德何知泣穗帏，张巡差可听横吹。无情有恨莲终落，百啭千回燕怕归。鸩步偶同神禹迹，蜂腰狂学沈郎围。针尖笔颖参差是，更拣惊蛇一线灰。
读甘蔗生遣兴诗次韵而和之七十六首 其五十二,明末清初,王夫之,老缩黄杨痴妙喜，童年苗秀旧终军。六经瘦得蚕成茧，七发留来犀有文。偪侧青燐镫燄绿，崚嶒白发雪山尊。鱼游濠上分庄惠，鸡唱南塘感逖琨。
读甘蔗生遣兴诗次韵而和之七十六首 其五十三,明末清初,王夫之,三更杀气三刀梦，七尺离魂七宝鞍。毕战分畦争铁界，宜僚弄技逐金丸。浪斟绿醑吞蓬栗，细切黄橙脍虱肝。菡萏巳凋蜻蛚散，萧条秋色付谁看。
读甘蔗生遣兴诗次韵而和之七十六首 其五十四,明末清初,王夫之,燕南赵北樵者山，西牛东胜渔父湾。中间如砺不得合，两头随打暂偷闲。六眼龟消三觉睡，半张钞买九还丹。今我不乐缘底事，谢豹如啼行路难。
读甘蔗生遣兴诗次韵而和之七十六首 其五十五,明末清初,王夫之,任驾潘车邀左瓦，无如圆凿对方穿。嬴政烧书留秦誓，巨君买谶费汉钱。鹦母参差葛卢慧，蜗牛宛转科斗篇。白玉楼高卧才鬼，遮须国狞富顽仙。
读甘蔗生遣兴诗次韵而和之七十六首 其五十六,明末清初,王夫之,小试霜翎志黑雕，生雠白额倩青腰。也知一札穿无力，为记三山去有桥。棋罢花间才七日，雨馀虹线失双条。纸窗蝇迹毛锥子，草檄曾将五岳摇。
读甘蔗生遣兴诗次韵而和之七十六首 其五十八,明末清初,王夫之,有客反唇过古庙，驱寒四目送新傩。冠分莲叶红千浪，镜合菱花绿半窠。褪粉翩翩惊蛱蝶，扬灰阵阵趁香骡。桥头好记归时路，汤煮松风有孟婆。
读甘蔗生遣兴诗次韵而和之七十六首 其六十,明末清初,王夫之,寻针死计东洋海，失火生缘露地车。九曲径幽知路蚁，连城珠贱报恩蛇。魂随月下琴心立，眼透云中扇影遮。烈焰原头烧不尽，藏春依约绿些些。
读甘蔗生遣兴诗次韵而和之七十六首 其六十一,明末清初,王夫之,不怕古今担不起，黑风刀雨几人当。揕胸刮洗能医病，借面悲啼枉吊丧。小可垂帘私望月，大都瓦解在休粮。还他炭妇矶头雪，何用浓煎皂荚汤。
读甘蔗生遣兴诗次韵而和之七十六首 其六十二,明末清初,王夫之,九首天吴扶不起，生怜尺木怕龙倾。葛花疗醉穷千日，樱饱吟蚊闹五更。岸帻有头讥子羽，迷楼无酒酹张衡。鰆鸮翡翠同条活，莫溷兰苕共咒鹰。
读甘蔗生遣兴诗次韵而和之七十六首 其六十三,明末清初,王夫之,花落悠悠莺佞舌，霜寒脉脉雪欺头。楼前已听歌三叠，海外如闻说九州。生死两丸堪抵鹊，雨晴殊候罢呼鸠。破除少府花边泪，堆垛王官谷口休。
读甘蔗生遣兴诗次韵而和之七十六首 其六十四,明末清初,王夫之,臧三耳自无三鼻，琴七弦容清七心。龙讲火经珠夺彩，蝉耽露味腹高吟。灵猫滥配先农食，白象殊烦普眼寻。邀月为欢憎影在，碧玻瓈盏灭镫斟。
读甘蔗生遣兴诗次韵而和之七十六首 其六十五,明末清初,王夫之,聒厌黄鹂酢厌柑，舄飞双鸟叶飞杉。鱼肠壤接要离冢，蟋馆源通渔父潭。日月龙山抛两帽，音书船子杳千帆。汗青微挂羚羊角，大费痴蝇着意探。
读甘蔗生遣兴诗次韵而和之七十六首 其六十六,明末清初,王夫之,薅经锄史饱霜镰，溅血囊头奏凯兼。七制旂常随羽扇，九州筐篚贡茅檐。酿成熊胆甜如蜜，吐尽猪肝臭似蔹。曾赌张翁输雀骑，无劳王剪索兵添。
读甘蔗生遣兴诗次韵而和之七十六首 其六十七,明末清初,王夫之,凤衰尺鴳聊栖竹，牛鼎烹鸡只损盐。粒粟太仓官琐尾，中流一瓠用廉纤。填饥但煮山君掌，学哑难施百会砭。列传他年凭雁字，芸香免被蠹鱼嫌。
读甘蔗生遣兴诗次韵而和之七十六首 其六十八,明末清初,王夫之,苔林云茧孰相寻，鸟篆虫书枉见侵。横摘孝经穷司马，巧翻淫咒嬲祇林。玄黄野逐唯君驾，皂白沟分记子衿。一石桐油舂不了，披裘那识路旁金。
读甘蔗生遣兴诗次韵而和之七十六首 其六十九,明末清初,王夫之,忘情润础候晴征，种秫无田罢酒兵。老摘儿拳伸佛臂，闲抛鹤膝放龙鸣。兜元卷叶轮为郭，安养堆螺顶化生。点染青蝇争一笑，仲繇夜绝楚王缨。
读甘蔗生遣兴诗次韵而和之七十六首 其七十,明末清初,王夫之,荷花忘却荷叶遮，鼓吹左纛新蛙车。鹅儿黄嫩微睍睆，鹄立红云捧夭斜。青蚨血乾诛阿母，蝤蛴队辇试莫耶。黄金榜射金人眼，欲问南商求沔茄。
读甘蔗生遣兴诗次韵而和之七十六首 其七十一,明末清初,王夫之,姜桓彭虫溷寺貂，独孤香饭迎女猫。大呼巫觋沈邺豹，烂煮轩辕赐土枭。林荫夸父已得日，河分王亥不如鳐。唐珏无翼衔燕土，鲍焦有齿累蠡瓢。
读甘蔗生遣兴诗次韵而和之七十六首 其七十二,明末清初,王夫之,龙汉密编何国纪，龟阴高筑岂畦台。时留虎迹三人笑，尽辇鱼肠一窖埋。肉店羊头须别拣，窗棂牛尾莫相咍。随他竹叶舟中去，移取琶蕉雪里来。
读甘蔗生遣兴诗次韵而和之七十六首 其七十三,明末清初,王夫之,六息何心化北鱼，三蹄无技弄黔驴。麻皴淡写悬流瀑，之绕涎收篆壁蝓。渡海已烹丁令鹤，当筵且吃晋公猪。分明四十年来事，银蒜丝丝玉不如。
读甘蔗生遣兴诗次韵而和之七十六首 其七十四,明末清初,王夫之,鹿娘胎乳旧分麑，氐叟根苗颔似羝。亲见唐尧唯蝙蝠，再来百丈亦狐狸。季鹰不是思鲈鲙，吕雉谁为讳野鸡。济水应心河应肺，双流清浊夹分脐。
读甘蔗生遣兴诗次韵而和之七十六首 其七十五,明末清初,王夫之,拾得寒山共一时，袁闳张俭不相知。棋填黑白唯馀罫，琴泛宫商别有雌。唤尽奈何邀笛步，问来不语影娥池。丹枫绛帐青莎馆，鞭挞吟蛩作导师。
读甘蔗生遣兴诗次韵而和之七十六首 其七十六,明末清初,王夫之,荔枝香国涨香风，岣嵝红泉泛落红。翁仲铁肝金作掌，吴刚桂斧月为容。跛夔一足箫韶舞，盲汉三更法界钟。稿饫全篇藏孔壁，华严半偈出龙宫。
广遣兴五十八首 其一,明末清初,王夫之,别峰烟水霭晴岚，病骨差池久罢参。短晷恰逢寒九九，佳期谁待后三三。藤枯树倒寻常得，月驶云移仔细勘。败叶如蓑妨两翅，鹧鸪无藉忆天南。
广遣兴五十八首 其二,明末清初,王夫之,晴鸠呼雨不呼泥，一艇流沙弱水西。周赧筑台深避债，鲁哀徙宅再忘妻。涂穷自我魂迷蝶，交绝烦谁死炙鸡。橄榄蔗浆双掷取，侬家滋味在楂梨。
广遣兴五十八首 其三,明末清初,王夫之,傀儡居然牵得动，千波万折亦何凭。骈枝偶举庞公女，折臂新摧二祖肱。浊水月昏菱刺手，寒灰春湿菌成蒸。何时期满桐棺假，还汝晶瓶一片冰。
广遣兴五十八首 其四,明末清初,王夫之,为怀正在秋冬际，匠意难忘惨淡中。人我众生谁寿者，王侯委巷一雌风。愁唯遇雨怜桃梗，怒即占晴怪土龙。踏地唤天终偪侧，巫咸鸩鸟两无功。
广遣兴五十八首 其五,明末清初,王夫之,屡试空拳狎虎獶，唯除汗脚入鏖糟。莲凋玉井红疑热，桃落绥山小不豪。亲见汾阳吞酒肉，传闻腐史传锥刀。冲天六翮繇他剪，但惜当胸一毳毛。
广遣兴五十八首 其六,明末清初,王夫之,逢人偏我缩蝤蛴，颊印深深涨紫泥。乞火就萤池上影，登高揖鳖砌闲梯。多情语雀怜佳婿，得计屠羊有富妻。乍可吐冰看蜥蜴，难禁玩月到灵犀。
广遣兴五十八首 其七,明末清初,王夫之,嫫母妒情因妒色，青蝇嗛死讵嗛生。青天遣尔公无罪，白地描他酷不成。纣灭且烧天智玉，卫存何有木桃琼。火攻自笑阿奴拙，命在王敦那在卿。
广遣兴五十八首 其八,明末清初,王夫之,瘖蝉浪欲恼啼莺，啭啭刁刁底不平。讽刺多情非小己，文言无字更繇庚。天高略与通消息，春尽聊为弄雨晴。把似破除都教尽，千年鹤肉伴鸡烹。
广遣兴五十八首 其十,明末清初,王夫之,蛛丝缚翅莫逡巡，一线乾坤九六真。莺燕蜩螗分主客，蔘苓乌附尽君臣。盲人眼外公孙述，哑女生前杜子春。一把针尖罗什口，九回肠里贯双缗。
广遣兴五十八首 其十一,明末清初,王夫之,一池寒水清如露，影取千山桕叶丹。画鬼易工愁狗马，分龙莫问渴鲂鳏。石田滞穗埋头拾，长夏新梅入梦寒。书史不灵天亦杳，惺惺一掐印痴顽。
广遣兴五十八首 其十二,明末清初,王夫之,当年不夹丝毫汞，猛火烧心可自探。借得金锤忘错误，烹来石鼎记酸咸。贪栽苜蓿程生马，吝予柔桑蠋似蚕。姬歜孔芹舌底事，世人浪说待回甘。
广遣兴五十八首 其十三,明末清初,王夫之,一条即栗千峰雪，寒在眉梢㬉在肩。电口笑看霜汁雨，冰绳涕堕冻脓天。侏儒苦怕雕衔去，醉汉何妨虎过前。别有元关人不到，桃花片片逆流还。
广遣兴五十八首 其十五,明末清初,王夫之,谁把灰堆一幅张，并刀误剪半淞江。梯山航海中流漩，绣岭花门倒影幢。大宅火争焚宝所，无家别即孕莲邦。石人双眼真胡越，玉箸犹输五百双。
广遣兴五十八首 其十七,明末清初,王夫之,锻锡称公伯亦屠，黄泉子母尽人夫。主宾奴虏棒三十，砂汞银铅火一垆。藕孔有丝愁易露，虚空无相不难箍。当时谁酿狻猊乳，大地难消一滴酥。
广遣兴五十八首 其十九,明末清初,王夫之,一折一波皆绝倒，依稀雁字看横陈。久将六义衰丁卯，别有十香溷乙辛。窃屦无劳师孟子，弃灰谁得侮商君。松梢玉露垂珠琲，独点韦编过小春。
广遣兴五十八首 其二十,明末清初,王夫之,险句矛头频淅米，老颜花下且摊裈。三年病饱禾花瘴，八口粮赊牛尾瘟。穷自讨天酬骏骨，饥难掘地种膻根。银蟾一显河山影，识得虾蟆不是冤。
广遣兴五十八首 其二十一,明末清初,王夫之,不知寒㬉通身血，莽御罡风把戏竿。笑骂好官皆蝶梦，英雄孺子一蜣丸。三焦苦属安金藏，片舌难如公玉丹。大禹智穷人裸国，春风还在胫毛端。
广遣兴五十八首 其二十二,明末清初,王夫之,挑镫契阔交双睫，画被纵横作十洲。秦水无鱼痴钓渭，瞿塘如马稳乘流。披麻斧劈皴皆可，点漆丹砂果自繇。一笑梦中还说梦，三更头上与安头。
广遣兴五十八首 其二十三,明末清初,王夫之,龋齿犹腾笑口高，无须注目孟劳劳。史迁诞亦疑巢许，阮籍狂宁骂懿操。小觑维摩须借饭，深雠蒯聩未分桃。何当细语赵宣子，桑下壸飧莫饲獒。
广遣兴五十八首 其二十五,明末清初,王夫之,半绺犹存活气呵，泥龙爱雨莫嫌波。三生鬼死还成毕，一尺仙高旧惹魔。粥饭充肠从背馁，尘沙侵眼幸眉多。龙门无事须烧尾，只此当檐挂雀罗。
广遣兴五十八首 其二十六,明末清初,王夫之,愁眉耻为生缘锁，笑口难于死地开。一榻蘧蘧还栩栩，三年瞿瞿复梅梅。龙生九子馀鰆吻，鲛泣千行对蛤魁。劝勉祇烦衔草鹿，惭惶无那祭禽豺。
广遣兴五十八首 其二十七,明末清初,王夫之,一梦巳惊还一梦，邯郸虽好只邯郸。长延凤颈毛空刷，已竭珠胎泪半残。新霁更逢壬子破，微霜难似甲辰寒。耳轮冰冷还潮热，脑剑湍奔又海乾。
广遣兴五十八首 其二十八,明末清初,王夫之,花萎香檀草自忧，凭将托钵笑宾头。门东但哭耶娘饭，天际非迷贾客舟。即遣金棺重露足，应知画饼不充喉。两堂漫为猫儿鬨，顶戴芒鞋代汝愁。
广遣兴五十八首 其二十九,明末清初,王夫之,离钩有信脱金鳞，神蔡茎毛重九斤。沩仰一镫亲父子，洞曹五位旧君臣。波心芦叶催孤履，海上扶桑乍几尘。佛血自归佛法界，弥天歌利尽魔军。
广遣兴五十八首 其三十,明末清初,王夫之,莫将马角望燕丹，合用狼渊警范山。石虎肠原难洗涤，卢蒲发已向凋残。随拈赝璧都归赵，一乱真鸡且度关。几尺天低惊谢朓，三更雪败贺袁安。
广遣兴五十八首 其三十一,明末清初,王夫之,古人如我我如渠，影不相如画偶如。无䏿无肠非蟹党，不鳞不介寄鳅居。宝鸡误识穿坟蝹，淮雉疑同化鼠鴽。刍狗梦中轮辗足，墨胎相掖上奔舆。
广遣兴五十八首 其三十二,明末清初,王夫之,不将落叶认秋凶，老泪慵垂笑眼中。他日夜台真昼锦，片时春赏暂冬烘。人间世且游若士，天下图其授马融。除却死生吾与汝，看谁白战是英雄。
广遣兴五十八首 其三十四,明末清初,王夫之,小东皋畔古榕边，飞鸟遗音到耳喧。为道攀龙邀七贵，更闻牵犬守三川。参差犹认分杯胆，点缀初分各灶烟。黄鹄当时矶上月，从来一枣醉孤仙。
广遣兴五十八首 其三十五,明末清初,王夫之,向来无病学呻吟，色色悲秋夜夜砧。扳柘且求轩后药，操舟姑免项王喑。王孙一饭辜淮肆，弟子三虚谢孔林。朔雪不摧曷旦羽，长随彩凤嚇飞禽。
广遣兴五十八首 其三十六,明末清初,王夫之,尽敛千眉入酢罂，眉尖有事也分明。东陵鸡漫催人起，阳羡鹅容载我行。乍喜青天遮两眼，唤谁白日打三更。南邻酒伴差相识，鹤颈截来短亦鸣。
广遣兴五十八首 其三十七,明末清初,王夫之,瞿昙共命偏调达，盛宪长年送孔融。为遣汾阳营李白，徒教梦得诮桃红。山头鹰眼留匡术，郿坞人膏染蔡邕。宰噽病原依伍员，文渊傲不怨梁松。
广遣兴五十八首 其三十八,明末清初,王夫之,王戎钻死于陵李，弥子分残曼倩桃。花鸟新来皆命薄，蛇龙此日足功高。蕉边梦亦争秦鹿，槐下魂犹嗾晋獒。只遣狂夫添白眼，摊钱三峡狎奔涛。
广遣兴五十八首 其三十九,明末清初,王夫之,充耳还馀龙角幽，花趺不奈蝶须搂。鸺鹠苦咒孀妻土，卢雉偏明懒妇油。月令丹良羞白鸟，天情须女狎牵牛。相逢幸得方今日，荆轲无冠万发柔。
广遣兴五十八首 其四十,明末清初,王夫之,犹有村醪醉一杯，酣酣鼻息雪中雷。臂肝虫鼠宽檐帽，齿舌刚柔破草鞋。冶葛毒偏肥孟德，海棠香只醉渊材。黄金鞭落新春额，放出泥牛卧绿苔。
广遣兴五十八首 其四十一,明末清初,王夫之,缚饥篾用千寻竹，补衲毛看一寸龟。无处扪天求口耳，有时向佛索须眉。寸丝脱尽云为茧，叠浪横行水有皮。幸剪丰干如鸲鹆，闾邱无路得相知。
广遣兴五十八首 其四十三,明末清初,王夫之,禦寇新来免十浆，海鸥争席只沧浪。齐王已足一千蹠，李相姑留五百羊。庆喜佞兄唯相好，丹霞烧木更威光。前身悔住青龙寺，博得穷涂一枣尝。
广遣兴五十八首 其四十四,明末清初,王夫之,卜肆帘垂去建阳，谁尸朽壳问行藏。逢人遍握凶年粟，顾我元无续命汤。鼠变不妨尧畏禹，羊亡自觉谷贤臧。障泥拚取前溪滑，夜半深池纵瞎缰。
广遣兴五十八首 其四十五,明末清初,王夫之,姜维宏演同肝胆，孙楚黔娄共枕衾。阮籍狂才闻凤啸，骆丞囚得伴蝉吟。祢衡寿等龚生夭，东野鸣传豫子瘖。井底史留坑外字，秦廷筑和雍门琴。
广遣兴五十八首 其四十六,明末清初,王夫之,救日劳劳走啬夫，上天脉脉忆群巫。火城莫保裴中立，水阵长悲李左车。高会不成诛宋义，贫交劣得失田苏。竹王一曲祠今古，山鬼旁招魂有无。
广遣兴五十八首 其四十七,明末清初,王夫之,击仇鱼笏赌奸袍，尽不如他也自豪。何有巷牛腓后稷，情知丧狗异皋陶。石难与语酬开府，钱不能神福鲁褒。他日无烦来大鸟，杜鹃春已到花梢。
广遣兴五十八首 其四十八,明末清初,王夫之,覆窠无改伊风子，笭箵繇来元漫郎。窜亦黄能憎屈姊，卧犹韦虎傲萧娘。三茎鸡肋婴临济，百啭莺喉和帝江。欲剪鸳鸯双袖落，郎当鲍老臂原长。
广遣兴五十八首 其四十九,明末清初,王夫之,一令单提千令合，不除狂醉只除醒。垂杨左肘飞花絮，腐草馀滋幻火萤。枳棘芝兰同土壤，国皇月孛一辰星。钟情我辈聊如此，瞥眼他生固不争。
广遣兴五十八首 其五十,明末清初,王夫之,造次看花须看叶，分明夺眼不夺睛。丝丝香篆萦空湿，泼泼江流荡远晴。一剑杀生生在杀，五更惺梦梦元惺。空窠蜂子痴如醉，泥涧元蜦懒不矜。
广遣兴五十八首 其五十一,明末清初,王夫之,栎火垆边缩猬毛，犹贤击楫唱离骚。头风莫与陈琳檄，腹疾无庸叔展号。春梦半醒逐妇鸟，岳云抔土抱娘蒿。杀机夜半衾前动，扪虱思援斩佞刀。
广遣兴五十八首 其五十二,明末清初,王夫之,慵将奇字溷侯芭，一卷轩辕鼎内砂。拟听扬干诛魏绛，不髓荀勖妒张华。胡兄煮死谁宜弟，厉子宵生且似耶。留取神皋开五叶，愁提鬼掌卖莲花。
广遣兴五十八首 其五十三,明末清初,王夫之,曾向孤峰驾一航，他家浪道木墀香。通身是口云藏日，劈脊当心雪上霜。捏碎函舆仍捻合，单提雷雨与分张。乌元鹄白明看汝，懒学新秋架鹊梁。
广遣兴五十八首 其五十四,明末清初,王夫之,且听冰霜冷万家，冻禽赢得吃梅花。春风随手成红锦，朗月当头到碧纱。虾岛鲸城疑海客，黄连白蜜信齐牙。香飘第二月中桂，惭愧张骞问汉槎。
广遣兴五十八首 其五十五,明末清初,王夫之,真陶潜外无陶潜，药价如虚减亦添。草履犹能名不借，刍灵何待与三钳。葵无定影疑天恕，桃换新符怕鬼嫌。自是聪明涂已尽，飞鱼空笑上竿鲇。
广遣兴五十八首 其五十六,明末清初,王夫之,冰虫无分夏陈尸，且救头燃迅速时。说火犹防烧象齿，分波不管攫龙儿。李陵恩重频携手，陶令缘悭但皱眉。待废公孙坚白论，孔穿无膝拜皋比。
广遣兴五十八首 其五十七,明末清初,王夫之,微吟即遣暗虫惊，齐语繇来挞不成。旧学刑书墨剕劓，新悬乐笋怒飞鸣。法筵道得犹三棒，地狱难消在一茎。略向东风赊妩媚，还逢百舌禁流莺。
广遣兴五十八首 其五十八,明末清初,王夫之,方春两眼不曾饥，饱拣花枝到柳枝。哀乐无端生杀外，河山有样去来时。狂夫顾笑难消汝，哑女当歌拟倩谁。何事延陵观乐客，强删苗黍下泉诗。
和梅花百咏诗 其一 古梅,明末清初,王夫之,早岁先登秦女峰，腰垂绿发玉为容。不知甲子真多少，问取前溪偃盖松。
和梅花百咏诗 其二 早梅,明末清初,王夫之,不遣西园久放闲，微阳烘蒂坼朱殷。南征雁过惊春色，睥睨寒汀拟北还。
和梅花百咏诗 其三 庭梅,明末清初,王夫之,素锦光摇玉篆牌，曈胧清影正当阶。画垣底事重重闭，未有尘飞走马街。
和梅花百咏诗 其四 官梅,明末清初,王夫之,碧干扶疏间古槐，晨衙画鼓隔檐催。迎春初进缠红仗，一日偷闲得看来。
和梅花百咏诗 其五 江梅,明末清初,王夫之,横梢淅沥入船窗，低映棠桡乱雪淙。雁尽天南人未返，憎他带影一双双。
和梅花百咏诗 其六 溪梅,明末清初,王夫之,香雾氤氲霭碧湾，流澌一夜送潺湲。低垂乱惹珠光溅，疑是疑非响佩环。
和梅花百咏诗 其七 岭梅,明末清初,王夫之,藏春有坞贮轻融，直上千寻故御风。平甸下看烟漠漠，孤擎宝露出清空。
和梅花百咏诗 其八 野梅,明末清初,王夫之,牧笛无心倚玉箫，青帘得意远兰桡。生憎杀景张功甫，浪与移栽向六桥。
和梅花百咏诗 其九 忆梅,明末清初,王夫之,先春不得待春阑，渺渺西洲欲见难。唯有梨花赊剩粉，黄昏烟雨殢人看。
和梅花百咏诗 其十 梦梅,明末清初,王夫之,湘簟凝凉菡萏开，幽香冷触幻春回。因缘漫向痴人说，只作当先及第猜。
和梅花百咏诗 其十一 寻梅,明末清初,王夫之,消息心知在别峰，南参烟水尚重重。溪云乍捲流泉细，一点香飘带影逢。
和梅花百咏诗 其十二 问梅,明末清初,王夫之,不是桃源惘去津，知开知落也难真。南邻酒伴经旬饮，欲与商量恐过春。
和梅花百咏诗 其十三 探梅,明末清初,王夫之,扳枝已见绿催新，敛萼犹疑粉未匀。子夜霜鸡惊晓起，逢迎不早怕花瞋。
和梅花百咏诗 其十四 索梅,明末清初,王夫之,楼头遥望识春生，雪径过从奈宿酲。闻说冻禽争采啄，何妨分我一杯羹。
和梅花百咏诗 其十五 观梅,明末清初,王夫之,脉脉从看为解颐，阳和一茧细抽丝。捐情似水容相见，不许香车宝马窥。
和梅花百咏诗 其十六 赏梅,明末清初,王夫之,征诗檄就隔林催，鹤膝猩毡渡水来。婪尾不须倾腊酒，瓮头还有煮青醅。
和梅花百咏诗 其十七 友梅,明末清初,王夫之,大夫已见受秦封，君子还惊化鹤容。独抱冰心邀瑞叶，溪头三笑一相逢。
和梅花百咏诗 其十八 寄梅,明末清初,王夫之,红尘日日促香乾，欲赠相思行路难。知到陇头春已尽，祗应将作柳枝看。
和梅花百咏诗 其十九 评梅,明末清初,王夫之,绝色平分雪几曾，清香不怕月难胜。双标第一花卿品，莫遣姚黄妒汝能。
和梅花百咏诗 其二十 歌梅,明末清初,王夫之,乍炙银笙试朔吹，旋抛珠串赛清姿。晓风残月伤心句，不待杨花扑岸时。
和梅花百咏诗 其二十一 别梅,明末清初,王夫之,离筵及早酌屠苏，留看镫宵待得无。知有前期霜信后，小窗人奈雪侵须。
和梅花百咏诗 其二十二 惜梅,明末清初,王夫之,情知无计奈春何，水涘山椒玉一波。密筱藏阴香几瓣，还愁微霰祝暄和。
和梅花百咏诗 其二十三 折梅,明末清初,王夫之,蹑藓墙东带笑披，暄风还向手中吹。闲情贪授寻春客，不管高枝怨别离。
和梅花百咏诗 其二十四 剪梅,明末清初,王夫之,当窗妨绣凤头鞋，出閤惊捎小燕钗。拚取惜花情几许，并刀一割玉龙乖。
和梅花百咏诗 其二十五 浴梅,明末清初,王夫之,台上天花白㲲巾，戒香腊日洗尘尘。寒崖莫有三冬㬉，为现瞿昙四月身。
和梅花百咏诗 其二十六 浸梅,明末清初,王夫之,清泉细点石硫黄，留得荀公几日香。蜡蒂涓涓升宿润，犹疑疏雨过银塘。
和梅花百咏诗 其二十七 簪梅,明末清初,王夫之,宜春燕子缕金花，抛掷偏拈紫玉芽。风味爱他林下好，妆成掬雪试烹茶。
和梅花百咏诗 其二十八 妆梅,明末清初,王夫之,低回怕得近帘钩，宝髻当心五瓣收。萼绿华传新样子，吴娃错道牡丹头。
和梅花百咏诗 其二十九 蟠梅,明末清初,王夫之,藤捎蔓惹怕清狂，收拾闲心寸步香。向日迎风千笑合，来回无影过东墙。
和梅花百咏诗 其三十 接梅,明末清初,王夫之,裁素纫红半臂嵌，缝成知费手掺掺。新恩特赐加绯服，仍带银鱼旧日衔。
和梅花百咏诗 其三十一 谱梅,明末清初,王夫之,乡国原标大庾南，飘零偶籍百花潭。宗支的的吴门隐，指李荒唐笑老聃。
和梅花百咏诗 其三十二 苔梅,明末清初,王夫之,紫葆初含故叶稀，孤茎独秀绿茸肥。晴云润浥虬枝软，倒写溪光碧玉围。
和梅花百咏诗 其三十三 杏梅,明末清初,王夫之,薄袂圆襟一式裁，骎骎旋接落英开。便娟为少新条绿，遥向日边掠彩来。
和梅花百咏诗 其三十四 蜡梅,明末清初,王夫之,弱粉难支雪色侵，檀痕相倚赖知音。连床各梦还同调，冻蝶迷香记浅深。
和梅花百咏诗 其三十五 竹梅,明末清初,王夫之,妩媚檀栾共一时，鸭头新浴鹭飘丝。长疑剩粉归何处，密裹龙孙出箨枝。
和梅花百咏诗 其三十六 雪梅,明末清初,王夫之,减取琼花一片开，五铢轻较六铢裁。亭亭小立雕楹外，白纻闲看舞袖回。
和梅花百咏诗 其三十七 月梅,明末清初,王夫之,轻梢无叶出空微，弱片多惊定影非。碧海胧胧烟似水，清晖略带一分肥。
和梅花百咏诗 其三十八 风梅,明末清初,王夫之,云痕乍裂袅孤烟，薄媚东君试一暄。背水独摇香阵阵，芳心透过柳枝边。
和梅花百咏诗 其三十九 烟梅,明末清初,王夫之,一片芳情悄自拘，未分明处不模糊。凭谁洗涤幽香魄，为倩绵山缟臆乌。
和梅花百咏诗 其四十 孤梅,明末清初,王夫之,空明碧瀁粉离离，寒鹊寻香远不迷。野渡问津人共指，重来犹记折残枝。
和梅花百咏诗 其四十一 移梅,明末清初,王夫之,徼欢得向玉堂栽，油帟朱阑碧甃台。断岸当年生长地，春云如絮野棠开。
和梅花百咏诗 其四十二 疏梅,明末清初,王夫之,暮雨萧萧梦几忘，晨星落落意争狂。从教子结调羹用，不倚多金傲雒阳。
和梅花百咏诗 其四十三 老梅,明末清初,王夫之,天涯迟暮岁寒心，浅着铅华远罩阴。消渴文园相待久，黄金为买白头吟。
和梅花百咏诗 其四十四 新梅,明末清初,王夫之,试雨禁风始出胎，根苗忘尽旧亭台。倡条冶叶轻前辈，庾信江南老自哀。
和梅花百咏诗 其四十五 矮梅,明末清初,王夫之,舞衣不浪费冰绡，仰笑垂杨衒楚腰。罗袜风生惊飏起，旋看缘带上头娇。
和梅花百咏诗 其四十六 远梅,明末清初,王夫之,邻院新栽叶未滋，窗前无分慰相思。逢人把过石桥去，借问攀从晓露时。
和梅花百咏诗 其四十七 落梅,明末清初,王夫之,乍㬉初催朵朵齐，蛟冰风捲画楼西。琉璃国土堪埋玉，不遣馀香上燕泥。
和梅花百咏诗 其四十八 瘦梅,明末清初,王夫之,断岸欹危挂古藤，红泉瑞露饱何曾。清羸百鸟衔来易，将供日中一食僧。
和梅花百咏诗 其四十九 宫梅,明末清初,王夫之,玉鳞遍覆软条青，合殿金铺尽日扃。唯有楼东人睡起，垆烟移远水晶瓶。
和梅花百咏诗 其五十 檐梅,明末清初,王夫之,纤枝上与午烟齐，坠玉旁依乳雀栖。冰溜夜悬三百颗，双邀斜月漾玻瓈。
和梅花百咏诗 其五十一 寒梅,明末清初,王夫之,生缘同在凅阴天，栗烈何因授记偏。为有临风观望客，迟迟春日拥黄绵。
和梅花百咏诗 其五十二 咀梅,明末清初,王夫之,闻说犹疑耳亦贪，终年不食更何堪。轻松脆软清泉味，池底夺将雪藕甘。
和梅花百咏诗 其五十三 盆梅,明末清初,王夫之,平塘梦断夕阳红，曲槛容遮五夜风。一点春愁分不去，当阶斜睨锦熏笼。
和梅花百咏诗 其五十四 红梅,明末清初,王夫之,对色疑非香不非，迎暄莫问素心违。光风灼灼传新喜，残雪全消散落晖。
和梅花百咏诗 其五十五 粉梅,明末清初,王夫之,从捐螺黛洗鸦黄，金母熏成姹女妆。色坏为铅难似此，凌风九转更欺霜。
和梅花百咏诗 其五十六 青梅,明末清初,王夫之,花事阑珊绿覆除，累累带雨更愁余。涛笺藉染胭脂色，聊寄江南一纸书。
和梅花百咏诗 其五十七 黄梅,明末清初,王夫之,酿就莺醅已过春，日长还遣翠眉嚬。石家莫倚风狂味，霪雨新添妒妇津。
和梅花百咏诗 其五十八 盐梅,明末清初,王夫之,鼎烹鼎食在逡巡，谁遣酸寒入梦真。滋味何如末下豉，秋风招隐啜湘莼。
和梅花百咏诗 其五十九 千叶梅,明末清初,王夫之,赊春无已索春添，簇簇新齐闹不嫌。狂瘦痴肥从肉眼，神清无事卖廉纤。
和梅花百咏诗 其六十 鸳鸯梅,明末清初,王夫之,青豆相思意偶通，开时疑说并头红。无端赚杀林和靖，三十六双一梦中。
和梅花百咏诗 其六十一 绿萼梅,明末清初,王夫之,叶色通梢晓气醒，趺香浮干艳心扃。单于莫怪胭脂失，汉月昏黄冢自青。
和梅花百咏诗 其六十二 胭脂梅,明末清初,王夫之,红蓝染髓换霜肤，血滴灵芸凝玉壶。莫讶施朱教太赤，入时学得牡丹图。
和梅花百咏诗 其六十三 西湖梅,明末清初,王夫之,缥渺芳情送画船，苏堤莫诧柳如烟。葑田捲尽琉璃现，此是开山白乐天。
和梅花百咏诗 其六十四 东阁梅,明末清初,王夫之,香国扬州锦阵豪，诗情偏向峭寒高。都官吟后输声价，倾盖白头只水曹。
和梅花百咏诗 其六十五 清江梅,明末清初,王夫之,沙明难辨几枝生，浪碧微看浅色轻。一疋练飞花样细，还从豆蔻夜熏成。
和梅花百咏诗 其六十六 孤山梅,明末清初,王夫之,放鹤亭空客已仙，裙腰褪粉断桥边。广陵新送青娥怨，苦判馀芳作杜鹃。
和梅花百咏诗 其六十七 罗浮梅,明末清初,王夫之,客路相逢散旅愁，桄桹月落海天悠。何当移向神山种，得共师雄赋白头。
和梅花百咏诗 其六十八 汉宫梅,明末清初,王夫之,长门春锁万花深，纨扇无愁到玉林。记得虞渊官簿说，紫华紫叶结同心。
和梅花百咏诗 其六十九 廨舍梅,明末清初,王夫之,被拥黄紬晓睡醺，蜃窗晴送暗香闻。故山春色今何许，空署当轩五朵云。
和梅花百咏诗 其七十 书窗梅,明末清初,王夫之,檐牙折向纸镫龛，数蕊巡香漏已三。误捡秦风求故实，终南原只有条楠。
和梅花百咏诗 其七十一 琴屋梅,明末清初,王夫之,晴轩融敞静香传，器冷心闲好扣弦。一片低飞疑窃听，随风巧入郭公砖。
和梅花百咏诗 其七十二 棋墅梅,明末清初,王夫之,未了寻香又拂枰，冰绡遥映碧纱明。春前开亦随春落，先手何心百转争。
和梅花百咏诗 其七十三 钓湾梅,明末清初,王夫之,小穗侵波曲罥钩，危根拿石细分流。羊裘垫卧收缗晚，争唼落英看白鸥。
和梅花百咏诗 其七十四 樵径梅,明末清初,王夫之,谷口凝阴宿雪淹，槎枒望断白云尖。夜来野烧刚馀得，一树垂垂出短檐。
和梅花百咏诗 其七十五 僧舍梅,明末清初,王夫之,宝刹疑看珠雨飞，香烟幢影共霏微。雪山十九因缘熟，那但长留舍利衣。
和梅花百咏诗 其七十六 道院梅,明末清初,王夫之,鹤径风回香细萦，仙衣长似御风轻。砂胎初剖银芽出，还恐流珠㬉易倾。
和梅花百咏诗 其七十七 柳营梅,明末清初,王夫之,系马蟠根铁色粗，寒光飞练射昆吾。花前莫话封侯事，一树功成万木枯。
和梅花百咏诗 其七十八 蔬圃梅,明末清初,王夫之,挑荠正美芥回青，脆甲中含碎玉零。缓火夜烹风味别，孤芳生齿酒初醒。
和梅花百咏诗 其七十九 茅舍梅,明末清初,王夫之,小角阴垂槲径遮，浅檐风转搅横斜。佳人何必牵萝补，百琲明珠缀若邪。
和梅花百咏诗 其八十一 前村梅,明末清初,王夫之,小径冰封碍往还，春心遥寄有无间。开窗欲觅香来处，犹隔当门一段山。
和梅花百咏诗 其八十二 炤水梅,明末清初,王夫之,朱点当心印不如，一花五叶我逢渠。万波摇动兼遮显，斜领犹看不见馀。
和梅花百咏诗 其八十三 山中梅,明末清初,王夫之,捷径无心假息机，豹林谁买玉田肥。人闲好句传高启，驱遣袁安卧翠微。
和梅花百咏诗 其八十四 城头梅,明末清初,王夫之,画影斜连大旆阴，丽谯日暮饱归禽。岧峣一听睢阳笛，月苦云深天地心。
和梅花百咏诗 其八十五 冰竹梅,明末清初,王夫之,寒池清浅影笼冰，雾上云鬟冷不胜。斜倚琅玕舒凤尾，翠帏深拥㬉香凝。
和梅花百咏诗 其八十六 水月梅,明末清初,王夫之,玉魄昏黄罩素魂，縠波潋滟吸香痕。分身自在双涵得，总被空青一镜吞。
和梅花百咏诗 其八十七 担上梅,明末清初,王夫之,累垂得得到江城，妆点琴囊衬酒鎗。棐几素屏充供养，闺中莫听卖花声。
和梅花百咏诗 其八十八 杖头梅,明末清初,王夫之,玉色分鸠瑩不任，庞眉霜鬓映森森。道逢禅客机缘捷，摆落天花雪满襟。
和梅花百咏诗 其八十九 隔帘梅,明末清初,王夫之,银蒜遮寒小閤深，胆瓶曲槛两沈吟。疏筠咫尺天涯路，一曲潇湘万里心。
和梅花百咏诗 其九十 照镜梅,明末清初,王夫之,鼻观分明到眼惊，他心通尽意身生。凭谁拈笑分宾主，水月空轮挂宝璎。
和梅花百咏诗 其九十一 十月梅,明末清初,王夫之,为惜霜红昨日凋，续香补艳倩新条。一枝迎雪元多丽，何事王维更画蕉。
和梅花百咏诗 其九十三 未开梅,明末清初,王夫之,万顷春膏凝玉酥，晓霜残月足踟蹰。须须叶叶无中有，一幅先天五老图。
和梅花百咏诗 其九十四 乍开梅,明末清初,王夫之,蚌胎微吐露灵砂，略与东皇报岁华。底事花魂多荏苒，逼人诗思在些些。
和梅花百咏诗 其九十五 半开梅,明末清初,王夫之,心心长待笋班齐，南北中分人望迷。残腊易消春易老，怕教抛尽惹莺啼。
和梅花百咏诗 其九十六 全开梅,明末清初,王夫之,晨探莫惮冻云天，一日风光尽一年。暂喜真珠抛十斛，悬愁银甲搯苔钱。
和梅花百咏诗 其九十七 水墨梅,明末清初,王夫之,冷晕圆拖碯碗浆，古香浓喷豹皮囊。分圈硬用中峰笔，百首诗情此较长。
和梅花百咏诗 其九十八 画红梅,明末清初,王夫之,被酒濡毫敌晓寒，淋漓狂扫万枝珊。禅心为笑花光老，借得妆楼绣谱看。
和梅花百咏诗 其九十九 玉笛梅,明末清初,王夫之,曲里寻春已惘然，瑶村况觅洞庭仙。空花和合声香色，带影独头起识田。
和梅花百咏诗 其一○○ 纸帐梅,明末清初,王夫之,幽艳浓熏㬉雪窝，流香横漾皱纹波。轻姿梦醒镫前现，隔断白云奈采何。
追和王百谷梅花绝句十首 其一,明末清初,王夫之,梅叶上红争欲落，南枝何处索春光。姮娥前夕开明镜，莫有佳人试早妆。
追和王百谷梅花绝句十首 其二,明末清初,王夫之,元魂不死空明外，秋水秋云总似花。直待江春问消息，痴拈袜线觅袈裟。
追和王百谷梅花绝句十首 其三,明末清初,王夫之,停觞待月似蒸砂，一瓠先生病吃茶。认得六桥鳏处士，湖光封雪觅梅花。
追和王百谷梅花绝句十首 其四,明末清初,王夫之,当时幸免赐官湖，败叶聊遮冷鹧鸪。有土种梅三百树，焚香无地避催租。
追和王百谷梅花绝句十首 其五,明末清初,王夫之,万花争尽垒东西，雪骨霜魂分不齐。金粟迎寒开月浦，絪缊香雾一双迷。
追和王百谷梅花绝句十首 其六,明末清初,王夫之,黄梅瓤熟无多日，玉露催秋月屡弦。但使看花留老眼，不愁春色恼人偏。
追和王百谷梅花绝句十首 其七,明末清初,王夫之,白头綵笔写氤氲，香霭描来雪几分。犹恐相逢不相识，拟添残月与轻云。
追和王百谷梅花绝句十首 其八,明末清初,王夫之,断岭知谁旧种来，藤萝无限妒花开。蓬蒿初剪清魂洗，旧尉三生也姓梅。
追和王百谷梅花绝句十首 其九,明末清初,王夫之,渐老看花似隔烟，诗情欲懒上滩船。绯桃红药输年少，把雪吟霜却少年。
追和王百谷梅花绝句十首 其十,明末清初,王夫之,彭城才子太怜梅，一舸轻移郢树开。红粉喷香薰小阁，冻蜂迢递许重来。
洞庭秋三十首 其一,明末清初,王夫之,潇湘北下巴江东，上蟠下际抟青空。天地忘忧消偪侧，凄清作意撩鸿濛。夔子孤城悬太白，三苗馀垒挂残虹。古今无那此俄顷，欹危歘尔生蘋风。
洞庭秋三十首 其二,明末清初,王夫之,月似芦花烟似水，似如不似劳形容。喷雪凝寒犹清适，涵晖冷燄飞轻松。星汉相看交不昧，心魂欲之亦奚从。但觉晃煟透圆碧，不辨愁来忽已逢。
洞庭秋三十首 其三,明末清初,王夫之,大仪悬张覆釜幢，谁其至者弗心降。长天纤忽随泯泯，商飙骚屑入淙淙。浩瀚无馀一丝挂，清微欲将九鼎扛。安得沐日仍浴月，东赪西皎晶荧双。
洞庭秋三十首 其四,明末清初,王夫之,洞䆗虚无净一规，惊涛相即不相疑。精金大冶鍊幽蚃，俊鹘老鼍愁倾危。炎心已改何洗涤，高旻受荡还清嬉。妙香浮动非蘋芷，水雾上摄开轻吹。
洞庭秋三十首 其五,明末清初,王夫之,乾坤倦游行将归，损山容益水光肥。片云帆侧不能影，木叶天际知己飞。游子去妻百交感，战伐渔樵双息机。驱除姝暖返肃爽，禁愁为惜素心违。
洞庭秋三十首 其六,明末清初,王夫之,羁心劈破芥浮居，色色消沈远近如。险目不平夹韵度，凉魂小住姑安舒。孙刘战争问沤沫，怀葛徂伏留萧疏。情知涕泗无栖泊，放浪磊砢任太虚。
洞庭秋三十首 其七,明末清初,王夫之,翛然容与清泠都，何求不得须黄垆。函盖双枢合骀宕，明暗半丝分有无。潜蛟旅雁忘兴废，疏云片月矜昭苏。缩为椰子沁心肾，幻计无忝移山愚。
洞庭秋三十首 其九,明末清初,王夫之,碧落无疑鹏背揩，入寥天一绝安排。邂逅不停增蹇产，虚空未破犹沈埋。略遣水光存芥蒂，想知天骨正厓柴。鲸鲤可骑终未称，吾生箬笠双青鞋。
洞庭秋三十首 其十,明末清初,王夫之,回头摇落悲群动，广大昌明亦自猜。无触之声消梦晷，不寒而慄贮骚才。藏舟后夜同归壑，张楚初心冀缓哀。驰骛清狂何所吝，寒潭降潦畏相催。
洞庭秋三十首 其十一,明末清初,王夫之,瀰瀰盈盈不借春，千萧万瑟屯嶙峋。水力未至溢浩淼，雄心仅可吞清贫。张乐鼓瑟凭慰藉，巫娥湘后惘逡巡。自然难释虚无恨，斜月流霜非有因。
洞庭秋三十首 其十二,明末清初,王夫之,目穷差别耳非闻，逼塞诸根但有云。触法大都无软美，宽饶何处着殷勤。如浮今古谁为纽，尽费烟霄不受熏。一笑中流誇定力，那知悽恻破三分。
洞庭秋三十首 其十三,明末清初,王夫之,西清启寒亦有门，扃魂不扃金水魂。方诸津润遂昌大，青女娥㜲失恭温。孤云峰势向凌替，海天精彩捐烦冤。空洞虽非万法侣，临之未易相贪吞。
洞庭秋三十首 其十四,明末清初,王夫之,随处波心着戏竿，刚森簇簇护轻安。充形暄气存黍米，大冶昭质任烹爨。根株吾岂依坟埴，须发何庸非羽翰。霏苍飏碧自生意，行与浑仪谋团栾。
洞庭秋三十首 其十五,明末清初,王夫之,远行之感剧登山，壑断湍哀梦亦悭。戍火祠烟荡精切，长天白雨怙痴顽。天涯交臂早无绍，去景凝眸暂不闲。难与此怀觅止竟，征鸿一缕空飞还。
洞庭秋三十首 其十六,明末清初,王夫之,塞臆英多杜口宣，清歌难唤奈何天。古人不见闲邀月，置我无从小学仙。铁脊未妨聊旖旎，金轮犹恐不刚坚。馀霞落日关何事，带影微茫起识田。
洞庭秋三十首 其十七,明末清初,王夫之,法界孤微此泬寥，鲲游亦竦等鹪鹩。环区不鲠鱼头乙，泓水方凝雀目椒。浓露可怜添浥润，片云何恃得逍遥。穷涂收拾千年恨，虾国游谁出斗跳。
洞庭秋三十首 其十八,明末清初,王夫之,欱然敛精归元包，匀凝活汞停煎炮。穹窿舍此复何有，沆瀣相干故不交。稍觉丝缗牵静谧，非分玉笛喧淫咬。神光四映飞芒角，讵倚星月相杂殽。
洞庭秋三十首 其十九,明末清初,王夫之,弱骨凌乘一线操，未凭长目送雄豪。通身冰血争融结，伸臂烟霄试抑搔。岂必人生方幻寄，足知厚载不功高。金风但鼓囊中籥，大费尖酸徒尔劳。
洞庭秋三十首 其二十,明末清初,王夫之,晶辉蠕影萦一窝，澄之荡之夫如何。容裔积已成坚冽，鏦铮喧外绝烦苛。绿非荇藻发谁浦，光带露霜自昨波。惊鸿亦知无闻见，抱意长鸣凌嵯峨。
洞庭秋三十首 其二十一,明末清初,王夫之,大圆不息翻河车，闪烁万顷吹银芽。化汁一色混潇皛，青气双合通荒遐。无质可抟犹沐浴，有见不盈奚开遮。何得丧耦此孤坐，谁邀明月觅芦花。
洞庭秋三十首 其二十二,明末清初,王夫之,三秋三楚填淫荒，谁能不断忧思肠。遥遥极浦浮云树，渺渺生洲迷荻蒋。马殷南国飞星白，陆逊西垒落日凉。咫尺千波杳向往，孰为大壑恣埋藏。
洞庭秋三十首 其二十三,明末清初,王夫之,浮槎无系巴邱城，缥渺之楼空若惊。微霜覆蓑失残梦，远火照帆悲他情。乘乘宇内既清澈，脉脉空际或经营。小范于此言忧乐，胸中无故横甲兵。
洞庭秋三十首 其二十四,明末清初,王夫之,微风软縠退以听，濯濯平远拔昭灵。吝俭物情不获巳，险阻大造故须经。馀霞半壁从明灭，征雁万双亦伶俜。居然幻泡警凉魄，无数浮心一日扃。
洞庭秋三十首 其二十五,明末清初,王夫之,崚嶒何来凛气增，舍此空轮无与胜。吴天海色遥迎送，楚霜蜀冻交消凝。荡涤赤日曳素练，消息银汉络珠绳。从知白帝威权甚，万象泻影涵倾崩。
洞庭秋三十首 其二十六,明末清初,王夫之,鹧鸪声断西日浮，君山未愁黄陵愁。白浪几何倾楚塞，金风既展讫神州。萧飒万个撼斑管，迢递千古疑胶舟。贾至张说尔何物，落拓欲牵万里忧。
洞庭秋三十首 其二十七,明末清初,王夫之,但哀无端眇淫淫，长啸不展狂歌瘖。欲与招魂迷南北，横令此愁亘古今。蛰雷残雨无所藉，金枢玉露亦难谌。日暮息棹殊未已，寒波倒射冉枫林。
洞庭秋三十首 其二十八,明末清初,王夫之,玻瓈帝网两镜参，元中之元清灵酣。露泡影相合不二，水月空观谁为三。中流两岸四无定，鸟道一碧微自谙。军持满汲寒沁骨，容受无多祇大惭。
洞庭秋三十首 其二十九,明末清初,王夫之,青幕白地清涎黏，浓淡分界唯微纤。未审天容亏半壁，定疑水气消馀炎。披襟不让云将御，理楫略挂羚羊尖。鏖空白战九十日，吸月餐风亦损廉。
洞庭秋三十首 其三十,明末清初,王夫之,玉液统此微霄函，俯仰不知灵与凡。旭雾平收兜罗捲，阴彩夕涌牟尼嵌。肉翅欲愁千里倦，韵目难厌一晌馋。苍螺半点点霜色，谪仙何情强欲芟。
前雁字诗十九首 其一,明末清初,王夫之,缕缕渐深深，当天一片心。书云占朔色，縆瑟谱商音。尺帛无劳系，南楼未易寻。暝烟生极浦，长夜付浮沈。
前雁字诗十九首 其二,明末清初,王夫之,碧浪合逡巡，萧条接迹亲。三苍言外旨，七日句中春。避暑疑秦火，怀沙吊楚臣。云林添画笔，中土不无人。
前雁字诗十九首 其三,明末清初,王夫之,活谱赋秋声，音容共一清。空顽难转语，天老未忘情。羽调悲寒水，行吟倦汨征。芦干悽怨急，绝笔意谁平。
前雁字诗十九首 其四,明末清初,王夫之,鹊渡已如梦，深秋始报章。偷临无乳燕，低诵有寒螀。落叶勤雠误，墟烟与秘藏。重来无粉本，随意写苍苍。
前雁字诗十九首 其五,明末清初,王夫之,纪艳非吾义，惊春去色匆。分飞南北史，历乱桧曹风。天问凭条答，空言未道穷。何须藏鲁壁，丝竹奏清融。
前雁字诗十九首 其六,明末清初,王夫之,无待月中听，哀吟意已形。同文从鸟纪，驰檄指龙庭。旁午悲边雪，零丁寄汗青。清泉涵片影，井底血函经。
前雁字诗十九首 其七,明末清初,王夫之,冉冉漾轻柔，关河只此愁。鹰鹯疑谤诅，鸠鸴漫咨诹。水月三人影，霜霄一抹秋。江山日日改，挟策亦奚游。
前雁字诗十九首 其八,明末清初,王夫之,今古一相如，飘飖赋子虚。元文披带草，碧个仿林于。兰叶肥还瘦，银钩蹙已舒。稻粱非汝志，投笔莫欷歔。
前雁字诗十九首 其九,明末清初,王夫之,乘风莫草草，雨雪且舒邪。燕国迷苍素，鹃言染茹藘。六歌怀天水，尺一谢休屠。一线台城诏，难忘纸鹞书。
前雁字诗十九首 其十,明末清初,王夫之,此字无人识，空劳历九州。分明扶日月，因革自春秋。鸩篆删妖步，莺歌耻佞喉。冥飞谁弋篡，不坠草元楼。
前雁字诗十九首 其十一,明末清初,王夫之,野水漾初春，苔涵绿字新。烟云都不染，风雨故如神。软影翰非弱，馀寒手不龟。凤兮衰已久，还现素臣身。
前雁字诗十九首 其十二,明末清初,王夫之,终知无寄处，不欲昧前期。人世谁长目，天心自列眉。寒宵闻见外，皑雪炫荧时。岂为知音绝，停毫罢远思。
前雁字诗十九首 其十三,明末清初,王夫之,脉脉有心期，行行且浪嬉。大人狂客传，小雅遗民诗。解就名鸿烈，书成授意而。关门邀紫气，聊与著雄雌。
前雁字诗十九首 其十四,明末清初,王夫之,晴空不易得，欲示下方难。黑月韦编绝，酸风蠹迹残。黄麻悲鹭序，白简笑鹰弹。独吹青燐火，传书乙夜寒。
前雁字诗十九首 其十五,明末清初,王夫之,倚杖孰亭皋，寻行送望劳。霞章添旖旎，星采点萧骚。唯觉孤心合，难将远目韬。昏鸦空泼墨，何当一鸿毛。
前雁字诗十九首 其十六,明末清初,王夫之,居然缘慧业，亦自种情苗。始旦回鸾帖，清秋题鹊桥。弥天知泛宅，露地注逍遥。既證无师智，灵云瞥眼消。
前雁字诗十九首 其十七,明末清初,王夫之,痴蝇钻故纸，窗隙溷云容。天外劳一笑，书中谁万钟。童乌何足与，燕颔止为佣。小过占哀俭，飞离不恤凶。
前雁字诗十九首 其十八,明末清初,王夫之,一从悲凤靡，长是问苍旻。南北招重叠，风霜挟苦辛。昔时人不见，归去柰何春。童子三生塔，还留慧命因。
前雁字诗十九首 其十九,明末清初,王夫之,青女授灵符，全身入画图。血潮勒款识，毛鸷化酸迂。天变人终定，云生道不孤。无心持换米，生计有雕胡。
后雁字十九首 其一,明末清初,王夫之,之绕打虚空，经营惨淡中。虫鱼多诘屈，龙马半昭聋。副墨传溪影，雌黄听落虹。天情骀宕里，消息一丝通。
后雁字十九首 其二,明末清初,王夫之,寓言河汉迥，草线与灰蛇。应迹说随扫，文身开复遮。梵书疑以八，易象半交叉。飞舞茅龙趣，江门忆白沙。
后雁字十九首 其三,明末清初,王夫之,抗坠引清微，灵心挟肉飞。蜗银真白俗，鲗墨莽钟肥。主乙疑无定，偏傍竟不违。方春湘水上，拓得禹碑归。
后雁字十九首 其四,明末清初,王夫之,尘气不馀纤，凭虚一缕黏。分歧垂远势，透露簇微尖。曳脚神还整，藏锋力自铦。臣书真逸品，凤藻得无嫌。
后雁字十九首 其五,明末清初,王夫之,闪霍仿公孙，垂垂引漏痕。装潢悬玉宇，授受付金昆。带雨流鹑火，衔芦赋大言。灵文人未测，只倩记寒温。
后雁字十九首 其六,明末清初,王夫之,密迹簇春蚕，青编削蔚蓝。阙文唯夏五，足用及冬三。元鸟谁征宋，金天旧问郯。笔花欲有授，鸟梦柰沈酣。
后雁字十九首 其七,明末清初,王夫之,湘岸临潭帖，天山拓汉铭。为谁修楚史，自解注禽经。语雀羞刑牍，言鹦笑说铃。挥毫千里泻，腕脱不曾停。
后雁字十九首 其八,明末清初,王夫之,耻化顽仙羽，新宫待尔题。河山双划断，物论片言齐。脉望徒吞字，蟾蜍未映迷。寒陵劳坐卧，极目去踪低。
后雁字十九首 其九,明末清初,王夫之,霁雪曙南天，孤萦倍可怜。蛾眉流晓镜，香尾篆垆烟。幽意蝇头密，连丝茧绪牵。灵纹惊易没，移入断云边。
后雁字十九首 其十,明末清初,王夫之,秋思本无多，千行自不讹。清姿从倒薤，壮志欲眠戈。散队连行草，遥天任擘窠。催花看尽发，谁与换群鹅。
后雁字十九首 其十一,明末清初,王夫之,涤砚袅元云，潇湘写练裙。龙蛇双腕竞，鱼燕尾梢分。出像传毛颖，题帧仿墨君。夫人学已熟，谁复笑羊欣。
后雁字十九首 其十二,明末清初,王夫之,素宇无留墨，平沙印别痕。暗书还自省，未到意先吞。映雪功弥苦，依天道已尊。八纮开义海，潇洒动乾坤。
后雁字十九首 其十三,明末清初,王夫之,浑敦帝鸿开，谁云子不才。国门悬月令，南极转三能。下士称微者，雄风咏快哉。匆匆春早驾，荐福畏惊雷。
后雁字十九首 其十四,明末清初,王夫之,沙雪笺银暗，芦锋笔阵降。惊飙催就急，虚白人钩双。发细萦空镜，晴波上晓窗。研朱和露滴，枫冷落吴江。
后雁字十九首 其十五,明末清初,王夫之,有句兼无句，羚羊偶挂尖。吹毛传密谛，带影悟廉纤。化迹空三藏，迷人顶一砭。献花岩畔鸟，半偈不曾拈。
后雁字十九首 其十六,明末清初,王夫之,刮目经年别，惊非吴下蒙。四声终写入，六义不删风。耻逐蝌文乱，谁凭雉译通。斯文知未丧，几复畏虚弓。
后雁字十九首 其十七,明末清初,王夫之,淡墨布层层，痴肥自不胜。回文低落月，影本暗渔镫。险句从空搆，秋思与上兴。悬题天阙迥，为尔费冰兢。
后雁字十九首 其十八,明末清初,王夫之,始知空阔里，无数妙诠偕。娓娓谈天衍，痕痕炼石娲。纸光从月砑，笔冢有云埋。仙笈传青鸟，空劳曼倩谐。
后雁字十九首 其十九,明末清初,王夫之,未肯负居诸，飘流不废书。长涂收史料，小正作经疏。赝迹徒相似，鸿儒亦借誉。鲲鹏聊志怪，终是不才樗。
题芦雁绝句十八首 其一,明末清初,王夫之,惊风吹霰雪中还，万里黄云一线关。回首江南此风景，唯将呜咽写潺湲。
题芦雁绝句十八首 其二,明末清初,王夫之,汀渚谁家尽自疑，悬愁渔火隔江知。飘零亦是前生果，不羡鹪鹩老一枝。
题芦雁绝句十八首 其三,明末清初,王夫之,月明是水是芦花，逗漏清空片影斜。沙上有踪谁见得，侬家曾泛逆流槎。
题芦雁绝句十八首 其四,明末清初,王夫之,健翮先飞下浅汀，鱼虾虽饱却馀腥。何如且带斜阳影，点缀残山一段青。
题芦雁绝句十八首 其五,明末清初,王夫之,秋江淼淼月微明，飞雪纵横点翅轻。自学春莺穿柳絮，不知白羽赚苏卿。
题芦雁绝句十八首 其六,明末清初,王夫之,簇簇霜花覆浅滩，荻根蒋叶一江寒。秋声彻夜惊鸥鹭，筝柱参差不忍弹。
题芦雁绝句十八首 其七,明末清初,王夫之,蜀雪消迟水拍空，前时汀渚杳蘋风。今宵随分聊收翼，只在秋声一派中。
题芦雁绝句十八首 其八,明末清初,王夫之,老碧蒙茸嫩叶齐，一钩斜月照幽栖。清宵寒梦虽无据，不到飞狐谷口西。
题芦雁绝句十八首 其九,明末清初,王夫之,南来不为稻粱谋，彻骨森寒月下洲。藻苦荇甜随口过，饥鸢莫漫为含愁。
题芦雁绝句十八首 其十,明末清初,王夫之,书人欲倦曳波长，一幅皑皑侧理光。尽捲丹坟归竹素，不留之绕待雌黄。
题芦雁绝句十八首 其十一,明末清初,王夫之,浅白平铺万绿稠，苍翎碧水素沙洲。色如非色云何摄，一味分明墨气收。
题芦雁绝句十八首 其十二,明末清初,王夫之,渔艇无踪樵径荒，平沙露冷月微茫。问师此景从谁得，莫是前身现雁王。
题芦雁绝句十八首 其十四,明末清初,王夫之,密叶修茎翠万竿，未须还怨晓霜寒。天涯拚作无归客，且得清秋一夕安。
题芦雁绝句十八首 其十五,明末清初,王夫之,回望还惊伴侣迟，分飞愁绝故心移。江皋莫爱霜枫紫，自是栖乌夜宿枝。
题芦雁绝句十八首 其十六,明末清初,王夫之,秋心万古此潇湘，汉苑胡关带恨长。谁道灵均哀思绝，唯将鶗鴂怨年芳。
题芦雁绝句十八首 其十七,明末清初,王夫之,斜晖欲下飐金飙，绿苞初开碎练飘。莫认天山飞雪早，江南饶有可怜宵。
题芦雁绝句十八首 其十八,明末清初,王夫之,墨光之外喷秋光，夜永江寒楚塞长。记得苍梧多泪竹，缄愁无柰断衡阳。
仿昭代诸家体三十八首 一 刘护军基 秋兴,明末清初,王夫之,括苍云绕缙云都，万簇芙蓉翠色铺。红雨湿飞乌桕薄，碧波晴点鹭痕孤。登楼有赋依州牧，长揖无门傲酒徒。不识故园他日泪，蘋花还送暗香无。
仿昭代诸家体三十八首 二 杨提举维桢 嬉春,明末清初,王夫之,选胜明朝陌上花，狂夫已宿黄公家。连钱夜洗香泥点，团扇新描软縠纱。燕尾掠人沾绿酒，莺歌随处咒兰芽。片云南浦不成雨，油幕高搴看晚霞。
仿昭代诸家体三十八首 三 倪处士瓒 园居,明末清初,王夫之,长夏新桐洗绿茎，乳莺历乱啄朱樱。不知微雨遮青嶂，即次流珠溅紫萍。闲整丹经香篆歇，小临鹤径碧苔生。棋枰已敛湘帘捲，稍觉银钩挂岭横。
仿昭代诸家体三十八首 四 贝助教琼 感乱,明末清初,王夫之,正作越来溪上梦，潮声夜打浙东城。春花春柳皆他日，羽檄羽书悲此生。戍火摇烟低片月，归鸿掠浦警三更。堂堂岁月相欺得，明镜新添雪几茎。
仿昭代诸家体三十八首 五 袁御史凯 白燕,明末清初,王夫之,乌衣莫与怨斜阳，雪色新裁素练裳。隋苑柳疏长带月，河阳花满不惊霜。琼窗瞥眼窥银字，玉镜偷临斗靓妆。似妒蘋花秋色好，不留清影照寒塘。
仿昭代诸家体三十八首 六 高太史启 梅花,明末清初,王夫之,稍觉逢春客思催，江春无奈促花开。一枝横水寒潭月，几点回风雪砌苔。啼鸟易惊归客梦，陇云空寄故园哀。东风已遣芳心尽，谁与垂杨衒楚台。
仿昭代诸家体三十八首 七 刘典签炳 早朝,明末清初,王夫之,暄风绿草凤台新，金爵浮光射宝轮。云敛三山澄海气，日华双阙起江春。衣裳初识龙文阔，导唱遥欣黼座亲。还使故园归兴尽，鸣珂长日惜芳尘。
仿昭代诸家体三十八首 八 孙典籍蕡 客思,明末清初,王夫之,扁舟下峤识春寒，五两随风度几滩。古渡铙吹侵月奏，孤城楼堞带云看。故园荔酒经春熟，过岭梅花度雪残。一曲沧浪牵客泪，羊城珠斗冷仙坛。
仿昭代诸家体三十八首 九 高礼曹柄 酬答,明末清初,王夫之,弹铗新从上国行，遥瞻山斗识才名。汉廷属望贤良策，鲁殿初传丝竹声。柳色上衣春日酒，梅花吹笛岁寒情。殷勤莫负乘槎约，拂剑欣看碧汉清。
仿昭代诸家体三十八首 十 李少师东阳 感春,明末清初,王夫之,小园花发镇帘垂，春草临阶未觉滋。香尾困风穿湿幕，墨胶凝水带冰澌。病中药裹烦南客，梦里兰芳记楚辞。犹有湘干田二顷，君恩不许趁耕时。
仿昭代诸家体三十八首 十一 陈简讨献章 晚酌,明末清初,王夫之,日㬉风微柳匝溪，分明莎径未须迷。莺声过涧还如近，蝶翅因花亦屡低。心迹同原聊共赏，乾坤双歇恰单提。芒鞋是处寻春好，不拣苍苔与沁泥。
仿昭代诸家体三十八首 十二 祝京兆允明 悲秋,明末清初,王夫之,独坐不知秋日短，行年唯有鬓霜新。病过柳市愁京兆，梦记番禺狎海人。泡影勋名消易得，牢骚日月阅来亲。乌藤拄杖明朝事，怕见丹枫映水滨。
仿昭代诸家体三十八首 十三 唐解元寅 落花,明末清初,王夫之,啼莺流水怨匆匆，万顷春华一梦中。芳韵悠悠随画角，闲愁点点到帘栊。回风无望依瑶草，韶月难期映晚红。回首繁华能几日，碧条簇簇惹薰风。
仿昭代诸家体三十八首 十四 李副使梦阳 怀古,明末清初,王夫之,百尺丽谯俯暮原，黄河捲雪拥蛟门。朱仙祠庙青松冷，艮岳风霾白日昏。华表定留千载恨，灵旗难返九招魂。寒鸦斜照苍茫外，酹酒长怀国士恩。
仿昭代诸家体三十八首 十五 何副使景明 游历,明末清初,王夫之,轺车明发启秦关，缥渺河山紫气殷。清渭波萦劳怅望，莲峰云杳阻跻攀。鸿门霸气苍烟合，汉寝遗封翠柏闲。万里萧条随薄宦，不知明镜改朱颜。
仿昭代诸家体三十八首 十六 文待诏征明 斋宿,明末清初,王夫之,星华浅映御池冰，栖鹊寒喧树影层。独对画垣围藻井，遥知香雾达觚棱。钟人屡扣流霜杵，羽骑长依带月灯。应有五云迎凤葆，晓风已觉透青绫。
仿昭代诸家体三十八首 十七 郑稽勋善夫 送客,明末清初,王夫之,相送今朝倒客杯，风高木落试登台。乾坤带甲无终日，草泽纡筹几骏才。南去祇悲湘水雁，北书唯寄陇头梅。栖迟迢递双极目，大旆孤城画角哀。
仿昭代诸家体三十八首 十八 杨殿撰慎 塞垣,明末清初,王夫之,碎叶孤城朔雁飞，安西都擭候骑归。汉旌已觉交龙捲，虏酒初骄撞马肥。桃叶杨花江上梦，敲冰燧火北庭围。伏波未洗明珠恨，莫诧中朝有建威。
仿昭代诸家体三十八首 十九 李廉访攀龙 登眺,明末清初,王夫之,绝巘岧峣接太清，登临极目羽翰轻。青徐海色侵牛斗，河朔云山拥凤城。汉树龙鳞秋色爽，秦碑屃赑暮烟横。探崖欲问长生诀，咫尺蓬壶万里情。
仿昭代诸家体三十八首 二十 王司寇世贞 投赠,明末清初,王夫之,白雪仙郎雅奏偏，秋曹云冷綵毫传。迢遥星棹依元礼，萧瑟高楼忆仲宣。采药三山迷蜃气，长歌万里看龙渊。东方千骑空筹策，愧尔酬恩紫禁边。
仿昭代诸家体三十八首 二十一 高廉访叔嗣 宦况,明末清初,王夫之,三晋云山西爽开，犹凭呼吸近燕台。时依朱邸陪仙仗，喜际青阳进寿杯。铃阁雪消春草长，牙旌风急暮笳哀。葵心欲逐桑乾水，萦绕金河辇道苔。
仿昭代诸家体三十八首 二十二 梁秋官有誉 吊古,明末清初,王夫之,陆沈不拟尽天涯，回忆西湖怨梦华。万古神州消白浪，中流尺土捲黄沙。云蒸海气栖樯燕，树隐龙宫急暮鸦。遥想讲筵当日语，唯留碧血洒鱼虾。
仿昭代诸家体三十八首 二十三 屠大仪隆 送别,明末清初,王夫之,高楼清瑟送离群，欲逐杨花怨夕曛。绣袷春寒三月雨，牙樯风急一江云。狂歌戏马台前客，回首钟山移后文。浩荡长淮分咫尺，扬州红药属夫君。
仿昭代诸家体三十八首 二十四 朱九江曰藩 闺怨,明末清初,王夫之,章台垂柳叶凋秋，孤怨孤栖荡妇楼。六朝香粉丁都护，万里戎韬霍小侯。明月机中双纽缕，黄云城上千金钩。此生不拟长相忆，犹梦落花逐上流。
仿昭代诸家体三十八首 二十五 王上舍稚登 月游,明末清初,王夫之,秋满吴淞江外江，棠桡波敛夜推窗。月华始出照五两，白鸟飞来恰一双。客散歌声犹有恨，霜寒酒力未全降。西归更送山阳笛，写入落梅别调腔。
仿昭代诸家体三十八首 二十六 于阁学慎行 纪赐,明末清初,王夫之,龙胎密孕御园春，蔬署寻芳剥锦鳞。天诏正如裁玉版，臣心未敢拟霜筠。中宵酒醒香生颊，缓火羹清玉点唇。肉食承恩沾凤实，秋风忍忆故乡莼。
仿昭代诸家体三十八首 二十七 徐秀才渭 怀古,明末清初,王夫之,湖光千顷敞祠宫，雪捲长堤缀蓼红。血迹梦残凋燕垒，灵旗云闪起蛟风。局争成败天难主，情到华夷感亦同。古鼎香烟飘碧篆，丝丝飞绕六陵东。
仿昭代诸家体三十八首 二十八 汤遂昌显祖 寄怀,明末清初,王夫之,星汉当檐挂素秋，元禽欲去复缄愁。江花笑拂荷衫袖，縠水回迎竹叶舟。行药定逢菖九节，忆梅遥爱月三洲。垂杨色色萦歌扇，未遣新筝怨雁楼。
仿昭代诸家体三十八首 二十九 袁吏部宏道 放言,明末清初,王夫之,乾坤非短梦非长，花落聊纾粉蝶忙。莫遣酒星囚北海，偶逢伏日饱东方。蝇窗乍裂双眸阔，狐帽随拈彻骨香。唯有昭文琴外谱，不从夔旷问宫商。
仿昭代诸家体三十八首 三十 王太史衡 春赏,明末清初,王夫之,几日新阴软碧莎，羽笙日日入莺歌。花如静女添春绣，月许游人画浅蛾。病减恰逢垂柳瘦，诗成长在野亭多。银笺欲寄催花句，却为情深未订讹。
仿昭代诸家体三十八首 三十一 陈征君继儒 闲居,明末清初,王夫之,衡门过雪草心蠲，玉茗胎红透始暄。乍响青松烹紫笋，闲移斑几就黄绵。茅山书至兼酬药，上海鹤归未买田。熟煮清酤添箬裹，为移春闰入新年。
仿昭代诸家体三十八首 三十二 钟少参惺 淮泛,明末清初,王夫之,书史笙歌尽未殊，林光江气各清迂。深知帝里春偏静，小爱闲官韵不拘。水有性情鸥鹭得，月函虚皛藻蘋孤。回舟群动皆空谧，隔岸笼灯半有无。
仿昭代诸家体三十八首 三十三 谭解元元春 岳游,明末清初,王夫之,不知猿鸟至何方，叶叶晴容发静光。潭黑龙能深定力，苔新云亦恋幽香。泉于草树情偏挚，日以森寒影倍长。始觉向来湘艇上，孤危错拟露锋铓。
仿昭代诸家体三十八首 三十四 王佥事思任 登岱,明末清初,王夫之,何须大叫帝阍闻，肸蚃通天黍米分。吴练凄迷亏老寿，汉封细碎到亭云。欲收元气无坚影，自笑顽躯亦片云。帝鬼痴灵皆一蚁，强将斋沐溷元君。
仿昭代诸家体三十八首 三十五 曹兰台学佺 感时,明末清初,王夫之,杉关关外几分春，已报江干惹战尘。临水自浇三日洒，看花无那百年人。仙函难访龙韬秘，瑶草谁于御辇亲。暂与风光相蕴藉，巡池杞柳亦芳辰。
仿昭代诸家体三十八首 三十六 倪司徒元璐 抒愤,明末清初,王夫之,狂歌不审定因何，夹臆红潮湃万波。怖鬼已勤悬紫蟹，冲天无望锢苍鹅。妒津日日添风雨，疑网重重长薜萝。为爱信陵多纵酒，糟邱无奈酝情魔。
仿昭代诸家体三十八首 三十七 陈黄门子龙 赠戍,明末清初,王夫之,江潭瑶草不须生，自折疏麻送远行。九庙威灵元白日，四愁风雨有孤荣。青编白简星光迥，大纛高牙落照倾。极目苍生悲海色，唯馀三学傲公卿。
仿昭代诸家体三十八首 三十八 顾秀才开雍 恸哭,明末清初,王夫之,馋蛟风激怒涛腥，逝水东倾夜不扃。无望金山邀北岸，恰逢潮水落皋亭。乌衣夜色空迷燕，碧血中宵欲化萤。回首五云蟠御寝，断肠鹃哭向冬青。
霜度函口,明末清初,王夫之,坠叶满行衣，径草试霜色。何知山川想，足敌绝尘力。初暾峰紫摇，浮空夹苍植。似可就奇光，问之求羽翼。
即事 其二,明末清初,王夫之,看山正好北风吹，寒在峰头最上枝。莫漫放松筇竹杖，诘朝晴好野翁知。
寒甚下山访病儿存没道中逢夏仲力下小竹舁慄不能语哀我无衣授之以絮归山有咏志感也 其一,明末清初,王夫之,应自友朋恩，知深谢不言。无衣度霜雪，多难际乾坤。泥重芒鞋涩，云浓湿帽昏。更愁从此去，托足向何门。
寒甚下山访病儿存没道中逢夏仲力下小竹舁慄不能语哀我无衣授之以絮归山有咏志感也 其二,明末清初,王夫之,得絮不云暖，此情君合知。主忧臣但尔，心死身何为。绿草华山带，高楼燕子枝。讵言身未嫁，可任东风吹。
闻郑天虞先生收复宝邵别家兄下山而西将以腊杪往赴怆然而作,明末清初,王夫之,微生一日一偷生，为惜鸿毛死亦轻。从此岐行还强饭，尽收云水答清平。
月中晓发僧俗送者十三人皆攀泣良久子亦泪别 其一,明末清初,王夫之,恨别非常度，相怜已有时。饥分羹芋饱，诚绝叟童欺。段尉惭无笏，王丞敢著诗。感兹昵我众，益笑党人痴。
月中晓发僧俗送者十三人皆攀泣良久子亦泪别 其二,明末清初,王夫之,出山仍不乐，未返故园时。林岫应相笑，苍天吾岂欺。简囊羞短剑，藏穴护新诗。有约归潮日，图存笔墨痴。
黑山访址二首 其一,明末清初,王夫之,不觉生处高，上有万壑争。潺湲如可即，欲问芦蒋声。
黑山访址二首 其二,明末清初,王夫之,岳力偏幽最，平遥眼一新。得从烟月望，拟作钓江人。
铁牛庵下忽不喜往,明末清初,王夫之,僧汲水声处，旋归未掩关。喜寻黄叶湿，已度夕阳闲。
玉门望狮子峰用旧作四韵 其一,明末清初,王夫之,前游馀怆在，霜月况同时。世益麇麋骇，生为神鬼欺。九州浮一影，残梦续新诗。视彻馀生淡，悠悠吾岂痴。
玉门望狮子峰用旧作四韵 其二,明末清初,王夫之,屡望高难到，前冬一杖时。分明霜雪苦，偪侧虎狼欺。芒屦仍潭水，石函尚小诗。只今肠可断，翻笑昔情痴。
恋响台,明末清初,王夫之,平接上峰去，忽从林莽颓。奇情供一径，并送此中来。
繇恋响眺一奇石而上同夏叔直援石曲折遂得方址岿然可台,明末清初,王夫之,身随落叶高，足尽奇响力。同是一潺湲，泉端不可识。
晓同叔直出寺拂读朱菊水所携谭友夏岳记,明末清初,王夫之,登径惊林泉，知有高人址。昨宵话霜月，寒河固盈耳。星光问吟啸，松根想屐齿。是日青天高，一石映绿峙。朝暾不敢惜，白光满蘋芷。夏子发笑言，循池累径此。似有神护蔽，珍重以需子。遥秀岂敢蒙，道孤无出美。勉以答古人，双影恋流水。
涌几,明末清初,王夫之,旷古登应少，问之石不知。此山初得主，千岳觉增奇。叶动鸣泉处，桥寒亭午时。有来争胜槩，切莫突西施。
纵马三十里晓及樟木市大江寒流荒崖野艇,明末清初,王夫之,霜山晓气下连江，水影寒花的的双。清绝不知乘一羽，遥天似有碧云幢。
分寄方广避乱诸缁侣八首 其一,明末清初,王夫之,岳云三尺雪一尺，烂木枯根焰不生。曾记冻僵双足重，诸师许我入山深。
分寄方广避乱诸缁侣八首 其二,明末清初,王夫之,屡逢虎迹如牛掌，晴日鸣风森晚潭。自喜林敲山石碎，百灵能识我无惭。
分寄方广避乱诸缁侣八首 其三,明末清初,王夫之,烧尽山中猫竹箨，特教瘦土发龙材。可怜春雨腾青削，曾此萧萧风雨哀。
分寄方广避乱诸缁侣八首 其四,明末清初,王夫之,麋晨鹘夜昼鸺鹠，足覆寒蓑听未休。此自答恩还圣代，山僧莫只话惊鸥。
分寄方广避乱诸缁侣八首 其五,明末清初,王夫之,有土不容双足入，冤亲寂寞得山僧。若为一衲寒钟底，却解人闲剑侠能。
分寄方广避乱诸缁侣八首 其六,明末清初,王夫之,两杖携归意暗交，铿然岳石许晴敲。时艰未靖羞神力，风雨何当补一巢。
分寄方广避乱诸缁侣八首 其七,明末清初,王夫之,螺萦万叠青难已，缕缕云来森自平。中有人煨山芋熟，破烟却喜杖来轻。
分寄方广避乱诸缁侣八首 其八,明末清初,王夫之,饥将觅食无方向，饱我山中瓜果根。一片寒香入骨里，直令清绝是师恩。
戊戌岳后辱戴晋元见访今来复连榻旃檀口占五古一首,明末清初,王夫之,我居双髻峰，峰云尝相护。云里忽逢君，不畏潭龙妒。荏苒十八年，梦巾时一遇。今昔非有殊，须发徒苍素。譬如云隙月，随处时偶露。不知东升乌，何有西沈兔。明明双眼孔，谁者为新故。薪易火居然，千秋为旦暮。同君宿郊庵，四目还相注。回看双髻云，南飞绕湘树。
示侄孙生蕃,明末清初,王夫之,忘却人闲事，始识书中字。识得书中字，自会人闲事。俗气如糨糊，封令心窍闭。俗气如岚疟，寒往热又至。俗气如炎蒸，而往依坑厕。俗气如游蜂，痴迷投窗纸。堂堂大丈夫，与古人何异。万里任翱翔，何肯缚双翅。盐米及鸡豚，琐屑计微利。市贾及村氓，与之争客气。以我千金躯，轻入茶酒肆。汗流浃衣裾，拿三而道四。既为儒者流，非胥亦非隶。高谈问讼狱，开口即赋税。议论官贪廉，张唇任讥刺。拙者任吾欺，贤者还生忌。摩肩观戏场，结友礼庙寺。半截织锦袜，几领厚绵絮。更仆数不穷，总是孽风吹。吾家自维扬，来此十三世。虽有文武殊，所向惟廉耻。不随浊水流，宗支幸不坠。传家一卷书，惟在尔立志。凤飞九千仞，燕雀独相视。不饮酸臭浆，闲看傍人醉。识字识得真，俗气自远避。人字两撇捺，原与禽字异。潇洒不沾泥，便与天无二。汝年正英少，高远何难企。医俗无别方，惟有读书是。
大云山歌,明末清初,王夫之,湘山之高云山高，朱鸟回翮蟠云翱。群仙握符顾九寓，翩然来下挥旌旄。我闻石笈金扃在峰顶，绿苔不掩珠光炯。迩来六百四十六春秋，紫金液老三花鼎。鼎里刀圭人不识，悬待其人烹太极。静如止水㬉如云，即此金壶贮春色。我欲从之君许否，愿酌红泉为君寿。松云萝月数峰前，玉露凝香挹天酒。
重过莲花峰为夏叔直读书处,明末清初,王夫之,山阳吹蓬不成音，凄断登临旧碧岑。云积步廊春袖湿，灯寒残酒夜钟深。河山憾折延陵剑，风雨长迷海上琴。闻道九峰通赤帝，松杉鹤羽待招寻。
同欧子直刘庶仙登小云山,明末清初,王夫之,青天下镜倒晴空，战垒仙坛碧万丛。终遣屈平疑邃古，谁从阮籍哭英雄。大荒落日悬疏槛，五岭孤烟带远虹。独坐上方钟磬里，消沈无泪洒羊公。
寄怀陈耳臣兼怀安福陈二止,明末清初,王夫之,缑山月榭梦中秋，疏雨湘波一寄愁。老大乾坤添戏局，萧条风月识中流。维摩香饭聊长饱，鲁壁哀弦未易酬。为访华山酣睡客，可容长笑指神州。
春山漫兴,明末清初,王夫之,千心一病总消除，随处中原且卜居。馀草舜根堪药裹，安流禹治付苍书。枕函带梦花阴徙，钓竹过春筱尾舒。雾眼能留临曲沼，桃花虽谢长芙蕖。
挽烈妇廖周氏,明末清初,王夫之,冒刃扶姑命，躯残刃折铓。至今荒冢里，赢得血痕香。
悼亡四首 其一,明末清初,王夫之,十年前此晓霜天，惊破晨钟梦亦仙。一断藕丝无续处，寒风落叶洒新阡。
悼亡四首 其二,明末清初,王夫之,读书帷底夜闻鸡，茶灶松声月影西。闲福易销成旧憾，单衾愁绝晓禽啼。
悼亡四首 其三,明末清初,王夫之,生来傲骨不羞贫，何用钱刀卓姓人。撒手危崖无著处，红炉解脱是前因。
悼亡四首 其四,明末清初,王夫之,记向寒门彻骨迂，收书不惜典金珠。残帷断帐空留得，四海无家一腐儒。
十六字令 落花影二首 其一,明末清初,王夫之,落花影，款款映春江。终相就，贴水不成双。
十六字令 落花影二首 其二,明末清初,王夫之,落花影，风飐小桥西。掠素袷，疑是染香泥。
捣练子 晚春,明末清初,王夫之,云似梦，雨如尘。花泪红倾柳黛嚬。也算人闲春一度，明年莫更不还人。
如梦令 本意二首 其一,明末清初,王夫之,花影红摇帘缝。苔影绿浮波动。风雨霎时生，寒透碧纱烟重。如梦。如梦。忒杀春光调弄。
如梦令 本意二首 其二,明末清初,王夫之,如梦花留春住。还梦春随花去。一片惜春心，付与游丝飞絮。无据。无据。不觉梦归何处。
长相思 本意二首 其一,明末清初,王夫之,宝刀分。宝钗分。绣带分开坠画裙。馀香犹自温。锦鸳群。野鸳群。三十六双认得真。旁人莫漫嗔。
长相思 本意二首 其二,明末清初,王夫之,不思量。也思量。密语何曾得话长。惊鸿夜渡湘。真成双。假成双。侬似莲心苦薏藏。怜他菡萏香。
点绛唇 牡丹二首 其一,明末清初,王夫之,春未分明，觌面始知韶日晓。朱凝粉袅。费尽春多少。人在绿窗，艳影朦胧绕。碧天杳。瑞云回含。锦襭空青表。
点绛唇 牡丹二首 其二,明末清初,王夫之,不道人闲，消得浓华如许色。有情无力。殢着人相识。阅尽兴亡，冷泪花前滴。真倾国。沈香亭北。此恨何时释。
点绛唇 月桂,明末清初,王夫之,蟾馆飞英，随他月在秋长在。冻云如黛。幻出香严界。曾订青娥，有誓深如海。春光改。清芳缥缈。还与山矾赛。
点绛唇 碧桃,明末清初,王夫之,碧海凝霜，问谁唤作春光住。绿烟轻处。月染幽香聚。缥缈云魂，旧厌霓裳舞。天台路。山空月冷。不管刘郎误。
点绛唇 矮桃,明末清初,王夫之,绛襭盈盈，墙头怕惹游人顾。幽情谁诉。芳草萋萋处。燕眼偷窥，早倩绿云护。勤嘱付。低飞蛱蝶。莫惹香泥污。
女冠子 卖姜词○余旧题茅堂日姜斋此更称卖姜翁非己能羡聊以补人之不足尔戏为之词且卖且歌之,明末清初,王夫之,卖姜来也。谁是能酬价者。不须悭。老去丝尤密，酸来心愈丹。垂涎休自闷，有泪也须弹。最疗人闲病，乍炎寒。
女冠子 慈竹,明末清初,王夫之,萧疏不可。簇簇绿烟深锁。一枝枝。乳凤梳翎细，游鳞蜕甲迟。天高难借问，风横怕相欺。且自团圞住，要谁知。
浣溪沙 山行,明末清初,王夫之,曲曲屏山翠幕垂。啼禽不拣浅深枝。逗人斜转竹林西。绿玉竿柔愁露浥，翠烟叶密耐风欺。溪光一半染玻瓈。
浣溪沙 过熊男公夜话,明末清初,王夫之,炊稻烟阑煮笋香。溪流萦岫半斜阳。闲宵不觉剪灯长。鱼计向春元得水，蝶魂入梦不惊霜。无劳濠上讯蒙庄。
浣溪沙 即景,明末清初,王夫之,幸草犹馀几段残。烧痕斜插野鸡斑。灰堆无数米家山。双眼瞢腾疑梦觉，一天晴雨两阑珊。不愁也索带愁看。
浣溪沙 望归雁,明末清初,王夫之,病眼遥天认不真。一双双影未全分。空花摇曳乱春云。香篆欲消拖蔂尾，平波初皱起鱼鳞。乌丝阑染素笺纹。
霜天晓角 怀旧,明末清初,王夫之,平湖春水。日落扁舟舣。话到伤心深处，双泪落、青樽里。天不。留愁绪。拚遣愁人死。刚有一丝春怨，又花落、鹃声止。
菩萨鬘 早春,明末清初,王夫之,梅花绽锦催寒去。霜花铺粉留寒住。去住两悽然。衰翁惜岁年。烧根红茁草。巳报春生早。莫惹晓莺啼。啼时花乱飞。
添字昭君怨 秋怀,明末清初,王夫之,谁染千山乌桕，欺杀一株衰柳。微霜何似镜中霜，万丝长。蜡屐从今几两，冰级当年屡上。夜阑星汉耿清空，挂残虹。
添字昭君怨 春怀,明末清初,王夫之,茸草偏生南浦，桃叶半遮芳树。东风何用苦相催，缓缓来。刚倩柳绵黏住，又被落红勾去。麟洲闻有返魂香，海天长。
减字木兰花 冬尽,明末清初,王夫之,烟笼残月。遮屋五更霜似雪。小爱东窗。逗漏玻瓈数点黄。梅风疏缓。冻蝶乍苏幽砌暖。生怕春生。生雨生风困早莺。
减字木兰花 春怨,明末清初,王夫之,落花飞絮。只有闲愁吹不去。雨雨风风。消受残春一梦中。苍烟碧霭。一望迷离天似海。燕燕莺莺。尽说离愁话不成。
忆秦娥 镫花二首 其一,明末清初,王夫之,心未冷。娟娟还弄斜阳影。斜阳影。半点红轻，一天烟暝。残香犹袅金猊鼎。泪痕微映鸳鸯枕。鸳鸯枕。如何落去，孤衾难整。
忆秦娥 镫花二首 其二,明末清初,王夫之,残膏少。零红难待春宵晓。春宵晓。灰飞无迹，更谁弄巧。朦胧睡眼微萦绕。疑无疑有幽光小。幽光小。破镜寒辉，死萤残照。
清平乐 咏萤,明末清初,王夫之,夕风乍定。冉冉穿芳径。曲沼欲寻鸳侣并。却是伶俜孤影。来回柳岸苔阴。不知露冷更深。几点残星未落，一弯斜月初沈。
清平乐 嫩柳,明末清初,王夫之,霏霏屑屑。略上些儿色。敛尽翠眉刚半缬。应是春光不彻。未妨雨细寒轻。绿波浅映盈盈。更着一分螺黛，和烟绾住流莺。
南乡子 留别家兄,明末清初,王夫之,老去别堪惊。日暮长亭亦短亭。镜里朱颜，唯梦里惺惺。刺柏堂前一字行。此去更无凭。药饵谁扶瘦骨轻。望断岳阡，魂缥缈伶俜。万叠烟波两叶萍。
鹧鸪天 刘思肯画史为余写小像虽不尽肖聊为题之,明末清初,王夫之,把镜相看认不来。问人云此是姜斋。龟于朽后随人卜，梦未圆时莫浪猜。谁笔仗，此形骸。闲愁输汝两眉开。铅华未落君还在，我自从天乞活埋。
鹧鸪天 藤蓑词○藤蓑白沙隐服五首 其一,明末清初,王夫之,籊籊江门旧钓竿。如今落手尽清闲。鳞鳞三六双双鲤，历历千重叠叠山。斜月落，晓霜残。藤蓑耐得一江寒。橛头信水亭亭去，鲸浪惊雷午梦安。
鹧鸪天 藤蓑词○藤蓑白沙隐服五首 其二,明末清初,王夫之,拾得藤蓑挂破船。芦汀柳岸两悠然。曈昽海日生残夜，烂漫江春入旧年。霞散绮，绿飞烟。侬家何处不青天。星辰滥摘从人买，只索苔阴数颗钱。
鹧鸪天 藤蓑词○藤蓑白沙隐服五首 其三,明末清初,王夫之,不唱江门旧棹歌。人闲今古有藤蓑。况逢木落天空后，柰此风清月白何。穿衰柳，度残荷。一行白鸟掠清波。孤吹铁笛腾腾去，惊落残花罥女萝。
鹧鸪天 藤蓑词○藤蓑白沙隐服五首 其四,明末清初,王夫之,云自垂垂水自流。藤蓑晴晒钓鱼舟。蓼花双映迎红粟，鹭影斜拖颤玉钩。从阐缓，尽搂搜。丹枫叶落不关愁。闲愁只为多愁客，镜里狂寻头上头。
鹧鸪天 藤蓑词○藤蓑白沙隐服五首 其五,明末清初,王夫之,藤蓑别样有新裁。不打江门旧谱来。自怜艇子容双桨，不羡鲈鱼有四腮。帆已挂，柁频开。掀涛拍岸且徘徊。涪翁漫道风波险，似此风波亦快哉。
虞美人 落花,明末清初,王夫之,柳风催送横天雨。自是难留住。更无消息教人知。不解一宵惊去、定因谁。香膏酿出红芳密。费尽东风力。到来无绪恋东风。为爱半溪流水、㬉溶溶。
临江仙 山矾,明末清初,王夫之,本是玉玚天上种，几时还驻云軿。檀心粉颊两盈盈。香迷双嫩蝶，熏恼一林莺。手折一枝相借问，何如蟾阙秋清。东君着意更殷勤。朦胧烟月㬉，骀宕柳风轻。
蝶恋花 早秋,明末清初,王夫之,落日青空分燕尾。一片残云，犹作孤峰紫。剪剪白蘋风歘起。藕花露滴清波里。为问贴天双燕子。底事能忘，辛苦春前垒。回首垂杨无限意。无情也应悲秋死。
蝶恋花 春景,明末清初,王夫之,薄日蒸云光影碎。白霭濛濛，罩住春山睡。一树梨花轻雾里。玉山斜倚冰绡醉。半吐山矾香孕蕊。小步寻春，好了莺花事。莫待楝花花信至。子规难挽东流水。
醉春风 遣病,明末清初,王夫之,未了游丝债。莫被浮云碍。鸡声历历曙光微，在。在。在。月挂西楼，风轻柳岸，虹垂天外。但遣愁城坏。不怨霜荷败。情知腊尽雪须消，耐。耐。耐。未必他生，还如今日，长年禁害。
青玉案 忆旧,明末清初,王夫之,桃花春水湘江渡。纵一艇、迢迢去。落日赪光摇远浦。风中飞絮，云边归雁。尽指天涯路。故人知我年华暮。唱彻灞陵回首句。花落风狂春不住。如今更老，佳期逾杳。谁倩啼鹃诉。
江城子 咏雪二首 其一,明末清初,王夫之,依依欲待人帘栊。怕回风。怨回风。一霎惊飞、吹过小桥东。梅信未来枫叶尽，谁款款，与从容。前溪流水忒匆匆。拚孤踪。碧波溶。冷淡魂消、旧恨有无中。不似柳绵归计晚，人只解，惜残红。
江城子 咏雪二首 其二,明末清初,王夫之,惊风淅沥渐无声。恰泠泠。早盈盈。促拍悲丝、转入凤笙清。唤醒梅花月下梦，看咫尺，有瑶京。人闲何用久留情。晓风轻。晓烟晴。流水斜阳、莫惜玉山倾。解释消沈千种恨，明镜里，鬓丝横。
祝英台近 初夏,明末清初,王夫之,碧莎蹊，菖叶渡，寂寞寻芳处。梅雨无凭，更把残红误。清池几片荷钱，浮萍相乱，留不住、泪珠如雨。空凝伫，柳枝低亸夕阳，犹作旧时舞。也自无聊，怕惹香泥污。问双飞乳燕何心，闲情闲绪，向枝上、娇憨对语。
满江红 初夏,明末清初,王夫之,霞映晴空，惊晓梦、馀寒消尽。日影转、绿阴叠叠，碎痕红印。燕子归来憨不语，柳塘樾径都相认。尽从今、长日小楼空，无人问。浮萍叶，鱼难信。商陆子，鹃犹恨。怕黄梅雨浥，湿烟还困。记得年时游冶处，轻衫碧映荷钱嫩。奈柳丝、闲挂葛巾斜，窥霜鬓。
满江红 新月,明末清初,王夫之,远碧无涯，但约略、清光瑩澈。凝望处、谁匀松玉，斜分云叶。幽魄可怜凉似水，一丝浅漾冰纹缬。问青天、何事送新愁，从谁说。栖不稳，惊禽咽。风不定，波光叠。眄南枝高处，素痕明灭。认得遥山青不了，半峰微露峨眉雪。便迢迢、飞梦入层霄，还孤怯。
满江红 忆旧,明末清初,王夫之,镫影萧疏，身还在、为谁消受。拚尽了、月下吹笙，花前纵酒。寂寂仲华今已老，太阿知我还知否。向中宵、寒铁喷清光，雌龙吼。骨已白，黄泉友。魂已杳，黄头妇。便长吟梁父，溪山非旧。飞尽楝花天不管，韶华难得春风又。听啼鸦、啼彻五更心，栖衰柳。
满庭芳 重九,明末清初,王夫之,芦展霜英，蓼开红粟，三分秋在堪怜。芙蓉木未，午压绛痕鲜。似欲将人共醉，何须问、谁健他年。吹不去，当头皂帽，直上有青天。飞仙曾授我，汝南真诀，壸里清元。已住云山，绝顶芸尽芝。田何处更寻高，巘累芒、鞋竹杖横。肩凝眸处，齐州数点，万里罩平烟。
水调歌头 咏怀,明末清初,王夫之,钓竿落吾手，意不在鱼边。六鳌何处，一艇缥渺凌孤烟。耐可乘流直上，不避回风吹转，蹴破浪花圆。一曲棹歌里，星斗落帆前。白蘋洲，芳草渡，扣哀弦。落花细数，坐久目送荇丝牵。出入无肠国里，烂漫无愁天上，鼎鼎度华年。唯有千丝雪，镜里自相怜。
黄莺儿 苦雨,明末清初,王夫之,昏昏昏晓忘春曙。几尺幽窗，半掩苍苔，一抹青山，平铺飞絮。似酒醒乍扶头，镫灺难留炷。沈沈天海濛濛，早把韶光，暗里消去。拚与。白鸟荡银波，清猿隐高树。芭蕉几叶，莫有绿肥，轻寒依然勒住。想流水小桥东，密筱浓阴处。应有怨老莺声，细把闲愁诉。
高阳台 蛛丝落叶,明末清初,王夫之,拚却无情，更谁厮惹，西风檐角萧萧。留看人闲，斜阳一晌光摇。蘋花应笑归期误，又争知、孤绪无聊。被殢人，轻蝶憨憨，片影相撩。天涯一梦迢迢，任露侵衰草，月冷危桥。便随尘土，离魂不倩人招。前时难忆藏鸦处，有归飞、孤雁低邀。望谁为，并刀一剪，剪断情苗。
念奴娇 咏蝶,明末清初,王夫之,流莺啼遍，唤不醒芍药，丛中双蝶。待把红香留住稳，无待雨狂风劣。流水浮萍，垂杨飞絮，都是闲枝节。殷勤为甚，飘零了不孤怯。纵好绣带云裳，来回弄影，荡芳情一捻。日暮帘垂归燕语，池上晚风猎猎。渺渺天涯，归魂何处，便是烟花劫。无人说与，阳关梦里三叠。
念奴娇 对镜,明末清初,王夫之,闲愁自昔，到如今当得，雪欺霜负。云亚天低抬不起，随意白衣苍狗。剑跃双龙，笔摇五岳，也是闲筋斗。蝶黏蛛网，丝毫动得还否。别有一线霏微，轻丝杪忽，系蟠泥秋藕。一恁败荷凋叶尽，自有玉香灵透。眉下双岩，电光犹射，独运枯杨肘。无情日月，也须如此消受。
水龙吟 莲子二首 其一,明末清初,王夫之,平湖渺渺波无际。难认旧时青盖。荻絮横飞，蓼红斜炫，秋光无赖。拚不含愁，韫香密裹，泠泠珠佩。伴江妃、泪颗盈盈怕谁，厮恼幽房里深。深缀十斛明珠，谁买空、望眼悬愁碧海。露冷昆明霜凋，玉井兰舟罢采。自抱冰魂，海枮石烂，千年不坏。莫抛掷、一点孤心，苦留得秋容在。
水龙吟 莲子二首 其二,明末清初,王夫之,白蘋红蓼秋江岸。早有蜻蜓斜睨。须褪蜂黄，乳含菽玉，恹恹倦起。乍历金风，谁知渐老，蜜房深闭。应只似、天宝鸡坊皂衣，人在空记得霓。裳事零零玉露，含愁漫、阁住泪珠难坠。无情忍见蹴碎，菱花啄残菰米。自惜残香，又逢劈破，辰离烟水。问多情、碧藕抽丝，可得经时重繫。
水龙吟,明末清初,王夫之,轻舠直上潇湘五。湖载取风光去。兰汤初浴，绛罗轻解，鸡头剥乳。腻粉肌丰，苞香乍破，芳心暗吐。待笑他、石家赪面杨家，病齿虽天冶还。含醋曾倩绿窗，深护全、不教香泥微污。莫愁秋老侬家，自有杏金丹驻。唯应少府，无妻空老，长怜樊素。愿年年、岁岁相期，解佩蘋花洲渚。
瑞鹤仙 寿李为好,明末清初,王夫之,早觉秋清也，是年华通，闰露晶瑩。也霏微香浅。处知月中金，粟遥飞英。也双星炯。也良宵、映人闲永。也祝其、人如玉颉，颃姑射在瑶京。也轻。也邺侯仙，骨凌虚上，御风泠也。梦鹤迥也。何知蚁，梦醒也。笑向来蛮触，交争何事，冷看闲看定也。尽海波、干度桑田，吾心静也。
春云怨 春雨,明末清初,王夫之,一宵风雨。将小窗曙色，朦胧勒住。惊起数声啼鸟，多在碧烟深重处。肥绿欺人，瘦红欲尽，流水无情向南浦。红药多憨，翠胎未吐，还遣花期误。问春拟向何方去。怕芳草天涯，萋萋非故。记得年时踏青路。燕子重来，梦里楼高，望迷烟树。桃叶难凭，流莺不管，自绾柳丝低诉。
喜迁莺 元夕,明末清初,王夫之,龟纹云展，逗月影、照人清善。徼幸春光，等闲换却，银海玉山万片。不道残梅，香尽似惜柳条绿浅。更念我一茎瘦骨，风丝欲剪缱绻。笑年年岁岁，长伴韶华转。野烧烘朱，疏星炫采，一点山镫光颤。良夜人闲似此，莫问琼壸近远。痴来自笑衰翁，受用东风消遣。
归朝欢 春晚,明末清初,王夫之,不道春光消不得，风风雨雨落红积。馀芳一片尚嫣然，倡条冶叶谁相识。幽情还自惜，向他时，断虹残雨，留取韶华迹。游丝袅袅娇无力，难凭远觅春消息。也知春只在天涯，杜鹃莫诉春归急。柳带烟如织，从容绾住东流疾。任桃花路杳，天台不道仙源隔。
潇湘逢故人慢 赠李简尤初度简尤方五十髭髯如雪已十馀年矣,明末清初,王夫之,潇湘一曲，记前时相念，此地相逢。掀髯一笑中。问霜雪因甚，早上青松。多情自昔，阅桑田、沧海重重。有吴市、洞箫孤奏，碧天吹裂晴空。酌君酒，为君舞，怕长沙、袖短举手难工。把袂且从容。但五弦挥罢，目送归鸿。随时梅酒，又何有、今古英雄。莺花在、年年三月，绿杨柔亸春风。
尉迟杯 闻丹霞谢世遥为一哭,明末清初,王夫之,离愁远。恨漓水不逐湘流转。萧萧寒雨天涯，南雁一声惊断。闲悰无数。都付与、似水并刀剪。忍今生、死死生生，总难片语分判。追忆云暗苍梧。也则是、风光本色消遣。裸戏谷泉，雷电里莫，更有耶娘生面。今且向、垂杨暮雨。鹃啼处、咒残春一线。想依然、还我伤心，归舟天际相见。
二郎神 七夕,明末清初,王夫之,秋生处还，只恐佳、期无据俯。杳杳人、闲几点疏，镫乱流萤低度。莫有多情应似我，向蛛网、含愁轻诉。方信得经年，此夕带水，桥成堪渡。休误。荏苒凌波，迢迢西浦。费乌鹊高飞，心力倦奈，尘世荒鸡催曙。回首盈盈，青女下似，笑我凄凉庭户。算自有，银潢几许年华，玉颜非故。
玉连环 述蒙庄大旨答问者二首 其一,明末清初,王夫之,生缘何在，被无情、造化推移万态。纵尽力、难与分疏，更有何闲心，为之偢睬。百计思量，且交付天风吹籁。到鸿沟割后，楚汉局终，谁为疆界。长空一丝烟霭，任翩翩蝶翅，泠泠花外。笑万岁、顷刻成虚，将鸠鸴鲲鹏随机支配。回首江南看烂漫，春光如海。向人闲到处逍遥，沧桑不改。
望湘人 归雁,明末清初,王夫之,到君生寒里，寒尽春边，惺惺还自分晓。烟水无涯，关河何处，长是梦魂飞绕。任不归来，也堪信宿，柰他幽悄。尽江南、草长鱼肥，难把寸心灰了。历尽墟烟晚照，更天低月暗，风凄云窅。脉脉自孤征，冷觑垂杨栖鸟。随处生缘，暂时留恋，只爱桃英娇小。问他日、万片秋声，谁领取江天缥渺。
风流子 自笑,明末清初,王夫之,老夫无藉处，问今古、更有几人知。把红霞揉碎，挼成火枣，玉露团合，酿就冰梨。饱餐罢、擎篮盛夜月，添炭煮冰凘。一掐中天，星随指落，还从残腊，花促春归。秋风落叶里，扪碧霄、敲响玻瓈。大笑天翁白雀，输我偷骑。金弹惊开，幽窗啼鸟，玉笙唤起，茅店荒鸡。且殷勤属望，绝调钟期。
沁园春 梅花道人题骷髅图澹归嗤其鄙陋为别作七首乃词异而所见亦不相远反其意作四阕正之 其一,明末清初,王夫之,白日难欺，青天不爽，只此骷髅。到排场戏毕，尽停边鼓，熏炉烟散，却剩香篝。无想有天，也须扣算，放自当年到此收。终不道，泛秋波一叶，随处芳洲。思量惭愧难酬。曾顶戴、春霖起白沤。忆香蒸云子，从伊饱满，轻裁霞绮，护汝温柔。莫倚无知，瞒他有眼，总付梧桐一片秋。应认取，者下回分解，别有风流。
沁园春 梅花道人题骷髅图澹归嗤其鄙陋为别作七首乃词异而所见亦不相远反其意作四阕正之 其二,明末清初,王夫之,当汝无时，原无消息，逗此风光。到云生月吐，旋相圆满，山支水派，不爽针铓。桂斧谁修，玉砂难碾，琢就玲珑七宝装。曾倩汝，为日轮炫紫，寒夜凝霜。成功底事难量。仍掷与、乾坤自主张。尽雪里梅开，凭谁蕴藉，风中柳摆，非汝轻狂。百折如新，一丝不乱，烟草迷离总不妨。珍重好，教大钧裁剪，鹤短凫长。
沁园春 梅花道人题骷髅图澹归嗤其鄙陋为别作七首乃词异而所见亦不相远反其意作四阕正之 其三,明末清初,王夫之,毕竟还他，晓风残月，正好惺惺。看太白占星，显开玉色，黄钟应律，敲作金声。揖让筵终，征诛局罢，渠不增加汝不轻。堪爱处，为元龟受灼，枯槁皆灵。西园片片落英。也妆点、东风媚晚晴。任血洒虞兮，原非战罪，肠回康了，不碍文名。万石洪钟，一丝残纽，止此冰霜骨几茎。夫谁暇，怨华亭鹤唳，蜀道淋铃。
沁园春 梅花道人题骷髅图澹归嗤其鄙陋为别作七首乃词异而所见亦不相远反其意作四阕正之 其四,明末清初,王夫之,为问蒙庄，卮言枉吊，笑尔何知。既使我其然，焉能免此，如君之说，抑又奚为。幸未凋零，先为飘荡，究竟鱼还死水湄。早辜负，却桃花春水，杨柳秋堤。欲抛抛付伊谁。真避影、银镫只浪吹。便一枕蝶轻，还黏粉趐，三眠蚕稳，仍惹缫丝。去则难留，留原难却，一线纹生玩月犀。唯片晌，耐板桥霜迹，茅店荒鸡。
摸鱼儿 病后作,明末清初,王夫之,问还馀、莺花几许，容吾酬尽春债。向来淡墨写虚空，也须添朱着黛。真狡狯。拈一片、落英欲揉韶光碎。泼天无赖。拚古庙香炉，荒村迓鼓，社夥从新赛。痴绝处，瘦骨披襟潇洒。倚阑目断天外。归禽谁戢双双翼，栖稳垂杨烟霭。空惭愧。喷热血、心肝摘出从人卖。寸丝留在。便棠杜云寒，白杨风起，不道馀香坏。
摸鱼儿 自述,明末清初,王夫之,当年事、也随风起，片帆一晌轻挂。云闲江树霏微处，早爱青山如画。停桡也。又却有、蘋花菰米香低亚。难消良夜。且月载金枢，波分素练，饱看银河泻。入佳境，茹蘖居然啖蔗。千金难酬春价。娟娟蛱蝶花闲戏，不怕黄莺絮骂。谁真假。已早似、光风霁月连床话。千蹊万岔。则堪信堪疑，欲歌欲泣，狂谱从人打。
金明池 新柳,明末清初,王夫之,多幸烟和，无妨风细，袅袅自怜春软。娇小甚、鹅黄绽处，但一叶两叶初剪。拚多情、拖逗波光，映岸侧、镜影苔茸深浅。总冉冉相依，摇摇不定，约约匀匀低转。不问花期今近远。只着意韶华，殷勤欲绾。忍微寒、待莺已久，向落日、藏鸦不惯。定谁知、无限柔情，对残月晓风，翠眉难展。只片晌停凝，经时荡漾，独自来回消遣。
瑞龙吟 别恨,明末清初,王夫之,天涯远，凝望迢递层阴，夕阳一线。几番拚不相思，曾种情苗，待谁割断。初相见，也似轻薄杨花，随风飘转。无聊且付闲心，灯下香前，自寻幽愿。漫道天台桃径，重逢刘阮，残红一片。又随流水飘零，凋残故苑。盈盈脉脉，烟锁芙蓉巘。劳想像、扇影低回，佩声缱绻。梦里啼莺，似把游人唤。又恐春期浅，辜负却、翩翩画梁双燕。此情谁欣，一帘春晚。
望江南 本意一,明末清初,王夫之,江南忆，钟阜杳霏微。佛子献来金堵窣，功臣长侍玉罘罳。缭绕五云飞。
望江南 本意二,明末清初,王夫之,江南忆，锦带绕秦淮。万古中原龙虎气，百年冠盖凤凰台。天阙一双开。
望江南 本意三,明末清初,王夫之,江南忆，牛斗剑光横。跳壁将军飞似蝶，换桥万户语如莺。虹捲海天清。
望江南 木意四,明末清初,王夫之,江南忆，霞采映江波。吟社春翻红雪谱，讲坛月满碧云阿。锦瑟奏清和。
望江南 本意五,明末清初,王夫之,江南望，渺渺似云中。五色秣陵芝作盖，三山北固海吞虹。今古几英雄。
长相思 春夜,明末清初,王夫之,花影低。月影微。一夜迢迢已半非。问天知不知。风满扉。露满衣。炉冷残香恋素帏。栖禽尚未归。
昭君怨 本意,明末清初,王夫之,千古英雄一泪。只在琵琶声里。冷笑看功臣。画麒麟。娇面胡风吹皱。拚与红颜消受。赤凤不知愁。汉宫秋。
昭君怨 咏柳,明末清初,王夫之,莺啭上林春软。蝉噪隋堤秋晚。一样系兴亡。碧丝长。夜雨盈盈千颗。点点清波滴破。不但翠眉嚬。泪珠匀。
点绛唇 和林和靖韵咏草,明末清初,王夫之,旧日青山，霜风吹后谁为主。招魂何处。棠杜春皋雨。杜宇声中，休怨芳年暮。凝眸去。萋萋无数。仍满天涯路。
霜天晓角 怀旧,明末清初,王夫之,清秋晚角。斜日横云脚。剑射灯花坠紫，双影瘦、征衣薄。今日。梦中语。当时难卜度。唯有丹枫霜叶，点点血、还如昨。
菩萨鬘 除夕,明末清初,王夫之,相移不觉春前岁。相连不断风前泪。泪巳到今残。乾坤醉梦闲。紫山横白霭。幂历天如海。花月有时新。难留霜鬓人。
菩萨鬘 桃源图,明末清初,王夫之,桃花红映春波水。盈盈只在沅江里。湘水下巴邱。湖西是鼎州。停桡相借问。咫尺花源近。三户复何人。长歌埽暴秦。
菩萨鬘 述怀,明末清初,王夫之,万心抛付孤心冷。镜花开落原无影。只有一丝牵。齐州万点烟。苍烟飞不起。花落随流水。石烂海还枯。孤心一点孤。
摊破浣溪沙 始春新月,明末清初,王夫之,嫩柳梢头挂一分，玉痕松浅绿烟轻。空里流霜荡漾，逼天清。瘦影徘徊还似梦，朦胧雪鬓未惺惺。却恼人间菱镜，太分明。
卜算子 咏傀儡示从游诸子,明末清初,王夫之,也似带春愁，却倩何人说。更无半字与关心，吐出丁香舌。红烛影摇风，斜映朦胧月。铅华谁辨假中真，皮下无些血。
忆秦娥 本意怀仙,明末清初,王夫之,骖鸾去。还来太华峰头住。峰头住。不远人闲，迷濛烟雾。神山无蒂飞鲸渡。迢迢紫海清都路。清都路。天酒花倾，云韶鹤舞。
忆秦娥 子规,明末清初,王夫之,幽魂咽。蜀天泪洒春江血。春江血。东下湘灵，哀弦夜月。春归还诉春前别。天荒地老情无歇。情无歇。唤不归来，他生此劫。
谒金门 待须竹,明末清初,王夫之,闲不得。闲得也应相即。除却镜中霜鬓识。更谁通消息。多病年来无力。翠嶂层层相隔。珍重杨花风起日。觅浮萍踪迹。
谒金门 春怨,明末清初,王夫之,云无数。遮断春光来处。更着廉纤千嶂雨。罩住和烟树。社燕佳期已误。他日归来应诉。旧识垂杨芳草路。总被深寒妒。
清平乐 鹧鸪,明末清初,王夫之,但南无北。费尽丁宁舌。说与天涯行不得。也似欲啼清血。空山烟雨霏微。离披败叶低飞。乳燕莫誇轻俊，人间何处乌衣。
谒金门 偶感,明末清初,王夫之,千秋岁。只似而今滋味。落日黄花衰草地。有英雄残泪。片月亭亭西坠。不管幽虫吟砌。未审碧霄何意绪。恁茫茫无际。
更漏子 本意二首 其一,明末清初,王夫之,斜月横，疏星烱。不道秋宵真永。声缓缓，滴泠泠。双眸未易扃。霜叶坠。幽虫絮。薄酒何曾得醉。天下事，少年心。分明点点深。
更漏子 本意二首 其二,明末清初,王夫之,崧台泊，漓江柝。剑吼匣中如昨。刘备垒，马殷坟。闲愁夜几分。灯烬灭。寒衾铁。只有归鸿悽切。檐溜雨，远鸡声。心知是五更。
眼儿媚 春深始见梅花,明末清初,王夫之,不知深浅几春宵。犹自见春娇。暗藏红粟，斜分绿影，全罩冰绡。当时曾有孤山约，客梦已迢遥。馀香应惜，东风渐老，野水平桥。
西江月 本意二首 其一,明末清初,王夫之,湘水悠悠北去，章江渺渺东流。清光拂剑碧天秋。情寄一杯浊酒。落月倩谁留住，长江又送新愁。小孤潮阻散花洲。露冷长堤衰柳。
西江月 本意二首 其二,明末清初,王夫之,曾忆龙沙孤泊，将军祠下霜寒。凉辉浅浅挂西山。半破金枢拂岸。羌管声中鸟梦，藤花影里渔湾。婵娟不管泪阑珊。还送数行归雁。
怨王孙 送春,明末清初,王夫之,野水，苍树。落红飞絮，芳草长堤。垂杨古渡，只是无人。解惜春归雁。欲传云里字将谁。寄拚与。闲愁死天远。水远山远何处。相逢梦魂中。
忆江南 寒月四首 一,明末清初,王夫之,寒月迥，霜气护婵娟。眼晕乍临秋水镜，眉黄初学远山烟。不尽使人怜。清赏处，犹自忆华年。移几当轩添兽篆，捲帘呵手拂鸾笺，人在玉山前。
忆江南 寒月四首 二,明末清初,王夫之,寒月迥，凝望属天涯。剑吐蓉光三尺冷，弓垂蟾影半轮斜。豪气动悲笳。回首处，幂历杳平沙。雪窖遥天迷雁宇，琼楼暗影奈妖蟆。双鬓冷霜华。
忆江南 寒月四首 三,明末清初,王夫之,寒月迥，风袭读书帷。砚滴摇光分碎玉，镫花随影落琼芝。历历记当时。人已老，不分冷风雌。吊古自垂珠蚌泪，问天欲伐桂香枝。清气荡冰凘。
忆江南 寒月四首 四,明末清初,王夫之,寒月迥，旖旎一轮安。片影但惊孤叶坠，数峰无那晚烟残。略似梦中看。深伫立，清露沁肌寒。药灶松风初淅沥，竹窗梅影已阑珊。人老钓鱼湾。
虞美人 问月,明末清初,王夫之,乍圆还缺相调弄。也是如春梦。有形毕竟有消时。只是较人差久、少人知。迟回闲恋花闲影。便道秋宵永。侬今何遽不风光。一晌清灵不散、万年长。
踏莎行 与李治尹夜话致身录事有感而作,明末清初,王夫之,几许兴亡，凭谁料理。血痕一缕留青史。从来白刃杀英雄，恹恹儿女丛中死。霜气飞空，星光堕水。闲宵半吐伤心字。他年莫问草堂荒，萧萧落叶随风起。
小重山 讯游人,明末清初,王夫之,闻道韶光色色新。青骢骄玉勒、踏芳尘。河桥嫩柳折殷勤。全不管、叶叶翠眉嚬。莺语咒含嗔。子规催不转、未归人。东皇若肯惜馀春。红药在、重染茜香匀。
蝶恋花 秋感,明末清初,王夫之,檐帽风轻收早稻。半捲黄云，半拥绿烟岛。雪鲫如银膏满脑。爪肪切玉铺霜早。袅袅长竿争打枣。靺鞨珠圆，颗颗香甜饱。受用苍天今已老。掀髯一笑邯郸道。
苏幕遮 暮春月夕,明末清初,王夫之,雨初收，春已尽。多幸婵娟，还照烟霄暝。弱柳摇波波不定。绿影层层，蹙损金枢晕。尽闲愁，谁借问。花落花开，难向今宵认。犹有馀香吹陈阵。珍重清辉，莫映残云隐。
苏幕遮 翠涛以新诗见怀作此答之,明末清初,王夫之,老犹惭，愁不死。燕子衔来，无限伤心字。春色三分还似此。和雨和烟，了却韶光事。有如痴，仍似醉。短剑光销，红蜡倾珠泪。一片潇湘东下水。谁遣无情，长惹飞花坠。
渔家傲 樵歌二首 其一,明末清初,王夫之,煨芋喷香斟卯酒。扳萝不怕寒崖陡。黄叶飕飕麇鹿走。君知否。夜来野烧霜枯后。林外炊烟青一绺。斜阳又转苍溪口。莫怪逢仙柯已朽。眈棋久。人闲残局难丢手。
渔家傲 为好送鱼苗谢之,明末清初,王夫之,连雨前溪新涨瀰。垂纶不上双双鲤。刚叹直钩钩不起。青蓑委。果然甚矣吾衰矣。雪脊霜鳞春燕尾。殷勤不待桃花水。曲沼逍遥萍叶紫。秋风里。熟炊香稻烹银髓。
凤凰阁 咏风,明末清初,王夫之,镇来回不审，何时是了，问天也难分晓。可惜一江绿净，半林红袅，都被轻狂消缴。年来双耳，长似蝉吟林表，那堪鼍吼还相嬲。便两鬓、几茎霜，也来萦绕。到长夏、又还幽悄。
天仙子 元夕,明末清初,王夫之,垂垂冻雨凌珠滴。阿谁唤作镫花夕。当时有梦到今圆，孤烟幂。残膏腻。寒山不着东风力。才领取归鸿嘹呖。又消受残梅狼籍。人间昨日是元宵，人非昔。天难识。明年消尽中原历。
祝英台近 残梅,明末清初,王夫之,有馀香，无别意，难向东风说。前夜朦胧，一晌邀霜月。元来却上柳梢，平沈碧海，拚不管、幽芳凄绝。情无歇，苦禁断雨斜阳，望寻香冻蝶。漫无消息，归燕空饶舌。便判取艳坠珠楼，烟飞紫玉，也难待、杜鹃啼血。
御街行 上巳,明末清初,王夫之,迷烟迷雨教春困。不道是、清明近。轻寒曾忍柳风狂，只待东君花信。红药芽娇，山丹胎小，依旧无凭准。兰亭今昔何须问。消不尽、新亭恨。强将客泪付流觞，逝水难酬春怨。莺莺燕燕，花花草草，目送韶光褪。
东风齐着力 忆别峰修竹为冰雪摧折,明末清初,王夫之,一片绿云，千条寒玉，亭亭孤上，非想有情天。记得雨馀残照，趁啼禽即栗横肩。迎眸处，捎云垂露，袅娜芉眠。谁道别、经年怨湘妃不语，我见犹怜。鲸波吞岭，欲遣变桑田。魆地一声去也，挽不住、环佩珊然。空想像，纸窗清影，淡写之玄。
水调歌头 放言,明末清初,王夫之,我自非卿法，何事为卿愁。非卿之法，卿抑可不为吾忧。若汝三更半觉，而肯一参万岁，月也应含羞。弄影浮云上，圆缺总清秋。数花须，黏柳絮，汝风流。差排蚁国，虾岛立地凤麟洲。既道尼山出世，又召东山入梦，镜里是真头。烱烱明看汝，更上一层楼。
念奴娇 南岳怀古,明末清初,王夫之,井络西来，历坤维万叠，丹邱战垒。万折千回留不住，夭袅龙骧凤起。云海无涯，岚光孤峙，绾住潇湘水。何人能问，问天块磊何似。南望虞帝峰前，绿云寄恨，祇为多情死。雁字不酬湘竹泪，何况衡阳声止。山鬼迷离，东皇缥渺，烟锁藤花紫。云璈无据，翠屏万片空倚。
瑞鹤仙 寿刘庶仙,明末清初,王夫之,桃花开也未，有酥雨微晴，烂熏春醉。何须倾绿蚁，弄嫩柳莺背。黄醅香腻，綵衣新试，更昨岁、兰开双穗。此芳辰不乐，何如尘世，原同儿戏。曾记牡丹月下，琴轩春早，笑歌声沸。年华弹指，渐两鬓，霜华缀。看江山，一晌蜃楼闪烁，烟波杳霭无际。只壶公壸里，韶光一色，彤云多丽。
南浦 惊秋,明末清初,王夫之,片云堆雪，却无端、飞影欲掠斜阳。回首西风起处，几叶上轻黄。莫问藕花凋未，看蜻蜓、点点度银塘。有前时双鬓，而今似否，青镜自商量。极目神州杳杳，只归禽、无数点微茫。销尽残虹，半折短剑蚀清光。便遣吾庐三径，在他时、枫叶不禁霜。祝掠云双燕，好将归梦绕空梁。
尉迟杯 冬景,明末清初,王夫之,夕阴凝。分一半霜月空霄影。危柯风吼鼍吟，料得栖禽难定。眉云黛蹙。问何事、带浓愁不醒。也应他、倦看天涯，万里平芜烟暝。休道柳㬉花娇。便秋色、碧梧犹恋金井。早似十分，摇落也谁，待怨玉露当时。薄倖但、随风几片。丹枫还、逞飘零情性。听孤鸿、暗度三更，幽魂脉脉孤省。
二郎神 咏镜,明末清初,王夫之,碧潭清浅，又早被、蘋风吹动。惊鬓影参差，归来欲倦，试向菱铜闲弄。何处相逢似曾相，识一面、闲愁偷送。多情甚白祫，朱颜直至，而今相共。还恐。尘生碧海，元云暗涌。也似我年来，桃花春水，咫尺烟迷秦洞。总不分明，犹应记得，笑语当时恩重。谁忍见、半规流落人间，别邀新宠。
望海潮 本意,明末清初,王夫之,红尘如此，茫茫沧海，吾将谁与言归。蜃雾腾虹，龙珠炫紫，波光天外霏微。宝日涌初晖。经烟霾万里，云锁千围。依然不改，晶轮激火夹天飞。吹箫人鼓馀威。将吴宫旧怨，血洒灵衣。怒遣天吴，滥驱海若，长风奋驾支祈。淫姣责江妃。将平沙尽洗，仙草滋肥。属目轩然一笑，人在钓鱼矶。
风流子 春感,明末清初,王夫之,春光又到也，全不惜、霜鬓不禁愁。问归飞双雁，江南塞北，冰融风软，何处堪留？莫轻弃、鱼波翻縠皱，鹭影挂银钩。但爱风高，黄沙眯目，为贪月冷，白草含秋。垂杨摇荡处，绾不住、绿水去悠悠。饶有荇牵翠带，难系浮沤。看彻踏青，眉皆黛蹙，相逢折柳，泪总珠偷。叹千金春价，一刻难酬。
贺新郎 用韵寄题翠涛山居,明末清初,王夫之,君未同余老。任叔夜、崟欹磊落，玉山奚倒。偶借渔矶垂直钓，不许问律人造。岂但爱、清溪回抱。万叠碧簪青带绕，遍天涯、总是王孙草。笑一室，何须扫。平畴良稼怀新好。多种秫、黄云酿熟，香熏龙脑。画骏不临松雪谱，自宝思陵鹰爪。煮冰雪、自寻垆灶。闲写溪云山雨句，终不教、举俗怜丁卯。虽寒瘦，非郊岛。
贺新郎 中秋大病不得与从游诸子觞月吟此慰之,明末清初,王夫之,海门孤月上。是人间、平分秋色，桂香新酿。一曲草堂东岭对，延尽碧天清爽。窗影照、吟虫幽响。鹭足倒拳衾似水，笑清狂、到此无能强。镫燄薄，摇孤幌。一丸冰玉含惆怅。付伊谁、划破青天，御风孤往。擒取妖蟆三足怪，铺满银魂千丈。问窃药、当年欺罔。玉宇能禁寒彻骨，但有情、不怕银河广。宝剑在，英雄掌。
十二时慢 蟋蟀,明末清初,王夫之,问古今，闲愁有几，长与秋来相惹。到月暗、梧桐疏影。木叶泠泠初下。便遣清宵，都无万感，犹自难消夜。偏旁砌、侧近西窗，冷絮闲叨，不管残镫花灺。从伊谁，问知幽恨，长在眉梢萦挂。似诉风凄，如悲露冷，斗转银河泻。莫念人幽悄，殷勤特相慰藉。不分明，伤心句里，听得又还争差。待拥孤衾，灭镫塞耳。可放离忧罢。未多时更被，荒鸡数声啼也。
玉女摇仙佩 霜叶,明末清初,王夫之,云容初皱，鹦老梳翎，微露狸红丹咮。迤逦金风，轻寒不耐，心绪还如中酒。莫是怜秋瘦，贳韶光薄媚，春归还又。念一自、红药凋零，杜宇三更，啼血而后。拖逗得、伤心染就残痕，到如今消受。还想拒霜木末，蓼花江岸，晚艳于今未久。半折残虹，一湾夕照，却早送人僝僽。零落还知否，唯应伴、几叶淡黄衰柳。又恐怕、青娥娇妒，不肯留侬住，朱颜非旧。重回首，雨馀荒草堆红绣。
十六字令 元夕见月,明末清初,王夫之,雪面女，耐冷卸罗衣。盈盈出，争赛粉香肥。
捣练子 咏愁,明末清初,王夫之,刚有绪，又无端。细雨千丝月半弯。一寸眉棱千障压，不教人放片时闲。
捣练子 咏霜,明末清初,王夫之,空无际，月无痕。悄悄盈盈上草根。蜻蛚逼窗镫影绿，愁人不道不消魂。
如梦令 春后寒雪不已,明末清初,王夫之,粟起镜中珠饱。光射窗中花扰。消遣一衰翁，鳊项缩来欲槁。休恼。休恼。昨夜春山先老。
如梦令 小游仙二首 其一,明末清初,王夫之,一色花飞莺报。五色烟轻云罩。梦里屡骖鸾，只是今生未到。谁道。谁道。只有人闲春好。
如梦令 小游仙二首 其二,明末清初,王夫之,天酒玉童斟送。秋水小鬟低诵。今日与他生，一径琼壶花动。非梦。非梦。波动月原不动。
长相思 春恨二首 其一,明末清初,王夫之,莺乱飞。花乱飞。总爱春光去不违。谁知春事非。风满扉，雨满扉。坐待元禽暮不归。孤云绕翠微。
长相思 春恨二首 其二,明末清初,王夫之,待寻芳。懒寻芳。褪粉梨花背夕阳。清明未断霜。游丝长。柳丝长。欲绾春光春又忙。辛夷早绽香。
长相思 落日,明末清初,王夫之,海天宽。暮烟残。才得团栾对面看。还沈山外山。人倚阑。鸟飞还。回首东风一碧寒。婵娟欲上难。
醉太平 冬夜,明末清初,王夫之,霜枫坠丹。风窗送寒。心知明月光残。转墙西小湾。巍巍豹关。迢迢玉山。梦回还在人闲。听鸡声夜阑。
生查子 春感,明末清初,王夫之,梨花一片飞，飞落春衫袖。莫漫爱馀香，春去君知否。青郊骢马儿，浪醉旗亭酒。不是不催归，宝鞭在君手。
生查子 秋感,明末清初,王夫之,藕花艳银塘，玉露凋零尽。素蝶不知愁，波影弄金粉。飞飞飞不去，日暮西风紧。为惜白蘋香，怕受微霜损。
点绛唇 飞花,明末清初,王夫之,不是人闲，定然无个藏春处。和风和雨。抵死惊飞去。暖日晴风，犹自难留住。天涯路。金勒驹骄。踏作红尘土。
浣溪沙 秋感,明末清初,王夫之,风剪芙蓉坠晚香。冲波难认旧鸳鸯。秋宵渐永尽思量。几度相逢唯梦里，疑非疑是不端详。鹭鸶空带满头霜。
浣溪沙 冬景,明末清初,王夫之,款冻额黄晕浅檀。金罂颊醉半腮丹。妒他临老更芳颜。落叶泠泠清影瘦，败荷剪剪绿云乾。争教不怯晓来寒。
浣溪沙 冬望,明末清初,王夫之,缥渺云丝展碧空。孤峰峰影影孤松。天南天北雁来风。极目江山无止竟，伤心日月太从容。霜枫依旧半林红。
浣溪沙 病起春日小步,明末清初,王夫之,水浅平田碧几丛。出胎初叶剪娇红。匀匀流柳半溪风。小雪去年门外影，如今还落少阳中。春光不道不从容。
添字昭君怨 友人刘懿庵营虎塘颇胜没后鞠为茂草赋此寄叹,明末清初,王夫之,燕垒粉垣香坠，螀馆蓼花红碎。行人莫唱水东流，水西流。柳外画船箫鼓，帘外梅龙烟雨。当年原倩遣闲愁，惹闲愁。
摊破浣溪沙 病中与刘李二生夜话,明末清初,王夫之,曾把榆钱买少年，少年已是柰何天。为忆杨花未落，已啼鹃。阅尽闲愁都是梦，不知残梦在谁边。赢得如今蚕老，已三眠。
摊破浣溪沙 夏景,明末清初,王夫之,隐隐轻雷挂断虹，平田高下与溪通。溪外罩鱼人影，落波中。屐齿泥融双印直，葛衣风漾一襟松。回看西峰峰外，半青红。
菩萨蛮 遣愁,明末清初,王夫之,半生只伴闲愁住。如今却待驱愁去。归鸟没遥天。云横斜照边。乾坤看一笑。愁到何时了。抛掷与征鸿。霜宵唳晓空。
诉衷情令 春景,明末清初,王夫之,东风亭午摆垂杨，丝丝日日长。吹落梅花无数，不解惜幽香。落霞紫，暮烟黄，送斜阳。无凭天气，一霎融和，蜂蝶空忙。
丑奴儿令 和李后主秋怨,明末清初,王夫之,当年谁送江南怨，云树悲秋。舴艋含愁。月影消沈玉一钩。无数蜻蜓飞晚照，红蓼梢头。款款嬉游。水冷蘋花带影流。
忆秦娥 蓼花,明末清初,王夫之,秋江渺。秋心独展幽芳悄。幽芳悄。护臂纱轻，注唇丹小。芦花风乱汀洲绕。采芳人远知音少。知音少。几叶渔船，一轮残照。
忆秦娥 病中寒卧二首 其一,明末清初,王夫之,寒无那。冻云乍裂晴难果。晴难果。纸窗低觑，庞眉深锁。年华容易催人过。寒威荏苒留人卧。留人卧。乍梦春生，鸡声啼破。
忆秦娥 病中寒卧二首 其二,明末清初,王夫之,酸风恶。寒梅不管丹枫落。丹枫落。当年也似，梅含朱萼。侵窗云暗晴珠夺。压肌衣重腰弓弱。腰弓弱。曾闻衰老，而今方觉。
谒金门 小除夕,明末清初,王夫之,年华骤。闪闪孤灯依旧。半盏春前村酝酒。病里还消受。一剑天风孤吼。千里暮云铺就。不惜镜中人易朽。只笑恒河皱。
减字木兰花 忆旧二首 其一,明末清初,王夫之,春溪水满。月向桃花香处暖。几叶芭蕉。绿影斜侵嫩草苗。碧烟日罩。遥听江城歌管闹。小步闲吟。一径苔阴万里心。
减字木兰花 忆旧二首 其二,明末清初,王夫之,江湖短剑。醉卧不知谁野店。笑傲刀兵。月落猿啼客梦惊。寒更历尽。孤雁孤飞栖不稳。为问青天。锦瑟谁人续断弦。
清平乐 咏雨,明末清初,王夫之,归禽向暝。隔断南枝径。不管垂杨珠泪迸。滴碎荷声千顷。随波赚杀鱼儿。浮蘋乍满清池。谁信碧云深处，夕阳仍在天涯。
清平乐 问刘存孺索香橙,明末清初,王夫之,秋光已尽。月也幽香褪。只有霜膏团紫晕。仙雾兰浆深酝。小窗读易初晴。药炉风软烟轻。莫遣先生午睡，凭教鼻观惺惺。
阮郎归 本意二首 其一,明末清初,王夫之,桃花流水紫云深。瑶京路易寻。人闲何事苦关心。匆匆下碧岑。才燕语，又螀吟。飞霜两鬓侵。玉壸鸳语信空沈。藤萝锁翠阴。
阮郎归 本意二首 其二,明末清初,王夫之,当年只解爱桃开。寻芳得得来。仙娥容易许仙才。霞裳浪与裁。愁弄月，怕驱雷。繇来非圣胎。巫山别有楚阳台。行云梦不回。
西江月 春日野兴,明末清初,王夫之,草绿黄犉归晚，溪平白鸟飞低。小池春藕半沈泥。渐近梅酸天气。昨日社逢雨止，今年闰放春迟。寒深茸母短芽稀。未与山厨做美。
鹧鸪天 白莲,明末清初,王夫之,敛束檀心吐半丝。迟回妆靓暗香吹。绿窗独倚珠千泪，团扇斜窥玉一规。清露浅，碧烟微。闲心自照镜光知。鹿门漫作无情句，月冷风清欲坠时。
玉楼春 白莲,明末清初,王夫之,媚媚片月涵秋影。低照银塘光不定。绿云冉冉粉初匀，玉露泠泠香自省。荻花风起秋波冷。独拥檀心窥晓镜。他时欲与问归魂，水碧天空清夜永。
一剪梅 春晚,明末清初,王夫之,妒花风雨在花前。开也堪怜，落复何言。愁魂斜亸泪珠悬，弱蒂难坚，红影难圆。何事迷香双蛱蝶。浪向东园，魂梦相牵。谁知不是养花天，试听啼鹃，春在谁边。
蝶恋花 衰柳,明末清初,王夫之,为问西风因底怨。百转千回，苦要情丝断。叶叶飘零都不管。回塘早似天涯远。阵阵寒鸦飞影乱。总趁斜阳，谁肯还留恋。梦里鹅黄拖锦线。春光难借寒蝉唤。
粉蝶儿 咏霜,明末清初,王夫之,问天涯，有几多寒情冷绪。怕春来、游丝飞絮，更因风，黏住了，江天红树。弄轻盈，勾引教飞去。悄不知，小桥西荒鸡催曙。月斜时、揉碎一天珠露，苦恁将，酸风勒住。尽凄凉，拚与寒鸦低诉。
醉春风 咏蝶,明末清初,王夫之,红影纷无数。偷眼斜回觑。阑干十二绣帘垂，住。住。住。乱蕊繁花，熏人无奈，非侬留处。绿影轻风度。芳草天涯路。翩翩清梦自逍遥，去。去。去。纵使飘零，依然不似，轻狂柳絮。
风中柳 水桂,明末清初,王夫之,不惜轻盈，取次浓妆珠蕊。似凭阑、绿云倦倚。低鬟微笑，喷兰襟香细。敛幽情、闲心如水。道是江妃，还似月中仙子。向秋清、露凝芳髓。冷然孤秀，怕微霜风起。索细挽、柔条重觑。
青玉案 秋海棠,明末清初,王夫之,雕阑玉露凝珠屑。长只恐、芳魂折。日暮碧烟相护切。翠鬟低亸，胭脂淡染。了不愁孤怯。含情静解丁香结。浅笑偷窥清夜月。自惜断肠谁与说。金风蝶困，归云燕去。唯有寒蝉咽。
行香子 游珍珠岩,明末清初,王夫之,流水淙淙，涧草茸茸。转苍湾午日霞烘。赤城围玉，紫盖擎空。试问仙翁，今何在，绛云封。芒鞋几两，青山踏偏，乍桃溪一曲相逢。平田下望，雾霭烟濛。谁人知我，极远目，送归鸿。
江城梅花引 病中口占示刘生,明末清初,王夫之,和镫和影一双双。耐凄凉。尽凄凉。天也难教，病骨老来降。还欲其天争旖旎，空碧里，弄轻狂、竞飞霜。飞霜。飞霜。夜何长。有难忘。自难忘。梦也梦也，还认得、烟水微茫。待把疏星，斜月与分张。一叶暗飘风不定，飞去也，尽飘零、在回塘。
碧芙蓉 阙题,明末清初,王夫之,风定小窗明，半睡初阑，双眉乍展。追数馀寒，浪过春半。花有恨、一枝不稳，柳如人、三眠巳倦。莫更惜几日韶光，催取玉矾香满。还愁轻暖处，更一丝云茧。横掠山腰，虽则暂时消散。怕黄昏、玉绳低挂，又参差、碧绡斜捲。青天如梦，倩取百啭啼莺唤。
满江红 藤蓑词,明末清初,王夫之,一幅藤蓑，遥领取、江门风月。钓竿把、孤舟独泛，沧波喷雪。倚棹腾腾吹笛去，冲风直犯金鳌窟。有些些、闲事不关心，同谁说。镫一点，渔歌歇。天一碧，归禽没。买村醪自酌，醉梳华发。扑岸芦花飞已尽，雁声不咒西风劣。又何妨、拳足橛头中，霜衾铁。
天香 馀冬雪霁念早梅应开病中不得寻访怅然有作,明末清初,王夫之,霜薄含冰，云轻弄雪，未遣珊珠红褪。夕坞回塘，谁借问早，把琼心幽酝也。应待我向，月下微吟相讯自。惜自怜孤影半，吐半垂清晕来。时早莺啼破几，点点玉钱绿衬。便与寻芳已晚，粉残香损。犹自不成辜负，却只恐、东风垂柳困。梦里依然，蝶魂相趁。
凤凰台上忆吹箫 忆旧,明末清初,王夫之,楚塞天遥，漓江雨冷，烟云湿透征衣。指数峰残雪，候雁先归。堪叹生生死死，今生事、莫遣心违。家山里，一枝栖稳，碧草春肥。依依。旧家枝叶，梦不到岘山，风雪霏微。念镜中霜鬓，人老渔矶。指点棠梨春雨，犹应化、白蝶双飞。孤飞也，寒烟幂䍥，镫火荆扉。
满庭芳 初夏,明末清初,王夫之,颗颗梅珠，条条菖叶，不须更怨春归。垂杨风软，练鹊一双飞。自爱芳塘素影，与波光、上下争晖。闲日永，新来病浅，相赏莫相违。当年还似此，年华虽老，不道今非。问灵均，去后谁剪荷衣。日暮轻云凝绿，遥天回、笑揖湘妃。还应有，芙蓉出水，妆点钓鱼矶。
念奴娇 松影,明末清初,王夫之,擎云缥渺，有五鬣仙姿，凭谁细数。半顷黄茸茵藉软，移上素琴冰柱。缕缕丝丝，断纹交映，细写双清谱。疏光逗漏，幽香几许暗度。一霎云散西清，迟迟送上，到回峦高处。垂霭霏微深黛转，似把归禽低擭。雾冷山空，一枝斜闪，犹在寻香路。夕阳易没，轻阴且趁归去。
念奴娇 柳影,明末清初,王夫之,半塘春水，早光透玻瓈，绿鬟倒亸。曲岸苔平铺径净，还惹晴风轻簸。叶叶衣凉，垂垂佩委，碎剪绿阴破。柔情不定，翠眉偏映双锁。为问庭院沈沈，画垣几曲，却放春愁过。巷陌斜阳偷送出，款款碧烟萦里。乱点征衫，横拖玉勒，似惜垂鞭堕。犹愁未稳，黄鹂更着一个。
念奴娇 竹影,明末清初,王夫之,纸窗僧院，记湿云初散，秋山如洗。缭绕茶烟轻袅外，荇藻澹生空水。檐雀低飞，松鼯偷窜，欲压还扶起。兰风微展，泠然斜亸仙袂。不道活现金身，寻根拨叶，问几茎叠翠。断续晴岚飞片片，总入虚澄镜里。题字遮残，疏棂界破，历乱毵毵尾。闲心窥破，阑干何事重倚。
念奴娇 梅影,明末清初,王夫之,香魂近远，却早离枝上，暗黏芳草。为惜清姿全似水，幻作碧膏笼罩。侧坠蜂须，半凋珠颗，非被冰霜恼。侵阶零乱，素痕未许人埽。遥想萼绿仙姿，绣妆剪綵，那似晴光好。斜转回塘清浅里，脉脉相看微笑。冻蝶低飞，疑非疑是，无柰阴寒峭。暄风动后，浓阴任遣莺闹。
念奴娇 雁影,明末清初,王夫之,关河迢递，恨塞日昏黄，难传标格。沙净水澄清澈好，点点萧萧历历。晓镜修眉，清波皱影，淡写层层碧。分明瞥见，孤舟莫弄渔笛。贴水浴鹜争飞，凌乱波纹，未放千双直。风裂云痕开夕照，还与芦花相即。野岸霜前，南楼月下，应恨无人识。晓来无据，教人空望天北。
念奴娇 蝶影,明末清初,王夫之,纨衣试暖，乍圆印苔钱，旋添花晕。药径日高风力软，细逐落花低陨。微掩香须，别裁黄袂，金粉应初褪。雕阑重叠，玉阶未遣全认。小院午睡方醒，扇罗乍觑，似扑芳魂损。侧转忽如秋叶舞，又向碧纱窗隐。垂柳参差，红芽掩映，梦也无凭准。殢人凭槛，凝眸无那娇困。
念奴娇 云影,明末清初,王夫之,层峦飞映，似缥渺神山，因风离合。簇簇青莲轻度过，却绕孤峰三匝。极目空明，遥天无际，瑶镜微笼匣。平沈远树，翠光略吐尖甲。曳仗闲倚亭皋，微飙下拂，便凉生一霎。荷芰半塘新绿暗，忽染素罗轻袷。回首吾庐，午烟遥接，一幅青绡裛。数竿修竹，凤梢还与低压。
念奴娇 波影,明末清初,王夫之,晴江春晓，但摇曳落花，溶溶东下。谁送素绫千皱褶，直上画檐鸳瓦。镜面回镫，月轮浮雪，一色飞光下。游丝婀娜，吹来似欲相惹。一霎汞走珠流，应有渔舟，兰棹纵横把。迸散一天星斗乱，不觉银河西泻。惊碎还圆，轻匀稍淡，移向荼蘼架。日高风静，潇湘依旧如画。
念奴娇 帘影,明末清初,王夫之,莺啼报曙，早惊觉绣帷，星眸欲炫。起看瓶花香渐喷，的皪深红如颤。衣剪轻罗，参差三五，恰透冰肌现。钗光闪烁，翠鬟怕有撩乱。恰好细数湘纹，无端搅动，柰飞来双燕。还忆夜香烧罢后，妒杀玉蟾光满。何似疏筠，半笼晓色，一尽来回便。檐阴未半，银钩且莫高捲。
念奴娇 帆影,明末清初,王夫之,西风落照，看渺渺沧洲，烟波无际。一段轻阴相趁转，不许兰桡惊碎。略带神鸦，时飘芦叶，曲映江枫紫。凭遮客鬓，怕教照见憔悴。有人独倚危楼，沙际迟回，疑是归舟系。已过轻鸥飞起处，不见旗悄燕尾。荡入中流，斜侵隔岸，依旧萦沙嘴。回头北渚，唯馀塔影孤峙。
念奴娇 影戏影,明末清初,王夫之,笑啼俱假，但绰约风流，依稀还似。半壁粉墙低映月，卖弄佳人才子。情丝牵引，清光回照，漫道伤心死。猛然觑破，原来情薄一纸。应是缥渺飞仙，当年窃药，落在银蟾里。半面人闲高处望，传与霓裳歌吹。有意留仙，难禁夜短，还怕镫花坠。迷楼吐燄，倩谁挽住香袂。
念奴娇 走马镫影,明末清初,王夫之,炎光未谢，竞的卢飞跃，争先赤兔。才转危坡还注坂，横戟无心回顾。汗血追风，怒髯奋臂，总被流光误。暗中毂转，蚁磨几时停住。儿童莫笑来回，半针尖里，走英雄如鹜。终是虾跳难出斗，渐有荒鸡催曙。五夜光残，一丝气冷，敲罢边腔鼓。勋名半纸，无人重与偷觑。
永遇乐 纸窗日影,明末清初,王夫之,笼月云轻，开萍水碧，问还似否。落叶旋飞，雁声空度，未计闲情生受。乍暖熏肌，残红上颊，睡眼半醒相逗。却猜疑、荔枝初剖，紫晕冰绡微透。镜匣斜开，枕痕淡染，粉面如中卯酒。含笑迎眸，回光相映，应念人消瘦。乳雀低飞，岭云横度，巳怨暂时僝僽。更只恐、午梦将阑，未许偎人长久。
惜馀春慢 本意,明末清初,王夫之,似惜花娇，如怜柳懒，前日峭寒深护。从今追数，雨雨风风，总是被他轻误。便与挥手，东风闲愁，抛向绿阴深处。也应念、曲岸数枝，新柳不禁飞絮。争遣不、烧烛留欢，暗邀花住，坐待啼莺催曙。怕燕子归，来定巢栖，稳不解商量细。语未拟扳，留长久乍，雨乍晴繇来无。据待荷珠，露满梅丸，黄熟任伊归去。
沁园春 浑天毬,明末清初,王夫之,黍子匀黄，吉贝衔绒，莫问因谁。但既在于中，自堪细数，未超其外，不得旁窥。暗去明来，偷寒送暖，无情还作有情痴。相怜甚，教碧绡帘幕，翠拥珠围。知恩今古人稀。犹自把、双镫照路迷。更划断鸿沟，不随毂转，调成玉律，一任清吹。綵缕交萦，金梭互掷，珍重天孙织锦机。莫辜负，听毬门箫鼓，对打争驰。
摸鱼儿 咏霜,明末清初,王夫之,向深秋、芦花风起，吹散一天珠露。六铢仙袂新裁薄，剪落冰丝千缕。轻盈舞。还只恐、素娥镜里深相妒。欲留教住。柰晴色窥人，断云送暖，蓦地催归去。更谁念，暗壁吟蛩正苦。遥向征鸿低诉。平沙野水朦胧影，难认白蘋香处。春期误。却早遣、啼鹃血泪沾江树。暝烟休护。又何似明朝，天低日淡，散作萧疏雨。
摸鱼儿 辛幼安伤春词悲凉动今古惜其蛾眉买赋之句未忘身世为次其韵以广之,明末清初,王夫之,总繇他、闲愁不管，才来又还催去。悠悠一派东流水，载得落花无数。人长住。却笑伊、来回奔走天涯路。凭阑无语。终不似黄莺，苦爱东风，百啭迎人絮。今古事，莫待怨谁相误。可但月来云妒。伤春未已伤秋赋，重倩吟螀寒诉。琼花舞。又早见、玉山瑶井填黄土。无为自苦。待人散月斜，日长山静，侬自有归处。
摸鱼儿 辛词烟柳斜阳之句宜其悲也乃尤有甚于彼者复用韵写之,明末清初,王夫之,向西园、花飞一片，早已伤心春去。残红落尽更如今，难把流光追数。留不住。征鸿影、黄沙紫塞秦关路。从谁寄语。道有人独对，雨打梨花，看黏泥飞絮。倩流水，欲觅芳踪还误。津头风雨深妒。凄凉庾信江南赋，难向无情天诉。为楚舞。流不尽、楚歌血溅阴陵土。寸心知苦。望万里荒烟，一蓑渔艇，渺渺无归处。
贺新郎 上巳前一日雪,明末清初,王夫之,春自无愁耳。笑无端、一枝浅绛，半林新翠。便拟东风相宠惜，暗约柳丝萦系。乔相赚、落霞片紫。斜日烟笼沈海底，早蛟风、乱剪云皴碎。鲛泪冷，弥天坠。寒凘渐结流觞滞。便拚得、兰亭休赏，龙门堪醉。糁径不遮春草绿，略染西峰螺髻。删不了、朗清天气。乍与碧桃争粉素，柰铅华、俄顷成流水。今视昔，应如是。
多丽 别恨,明末清初,王夫之,悄年华，偏是流光难掷。梦回时、分明眼底，离亭杨柳初折。浑相忘、金微路远，与扳留、青组珠勒。天涯何处，漫生芳草，归来珍重怕逢啼。鴂重思、省元来是，梦生死关河。隔今生，永迢迢良，夜如何拚。得祗当、年华镫影，里鸳鸯绣带轻。拆怨落、花浪随流，水消尽、西园旧春。色孤馆黄，昏雨丝云，片苍苔满地无人。迹问青、天何意留，住孤鸾只教。空辜负，当年无限，山海恩德。
捣练子 咏霜,明末清初,王夫之,孤月上，夕风微。忍得寒生玉粟肥。征雁千双空里过，可能带得向南飞。
忆王孙 本意,明末清初,王夫之,芦花谁覆钓鱼船。宝玦藏腰未敢言。落叶惊乌月上弦。夜如年。春梦无人与再圆。
忆王孙 蜂投窗纸掇遣飞去戏祝之寓意,明末清初,王夫之,白云送望转霏微。别径人间去不违。好逐桃花一片飞。阮郎归。莫问天台路是非。
如梦令 写恨,明末清初,王夫之,恩重玉簪金管。愁尽玉鱼金椀。莫道只今生，万岁难消春恨。泪眼。泪眼。题颗零零珠串。
如梦令 春闺,明末清初,王夫之,抛却瓶花蒂软。坐待盘香线断。不见也还休，门外莺忙蝶乱。谁捲。谁捲。一轴画帘银蒜。
长相思 石榴,明末清初,王夫之,蕊珠宫。碧霞封。风裂云痕一线空。繁星数点逢。素绡重。隔帘栊。丹荔新餐玉液浓。杨妃病齿红。
生查子 咏史六首 其一,明末清初,王夫之,长平十万人，一夜秦坑杀。鱼死浊流中，不祭乘时獭。死坑未是愁，唯有生坑恶。眢井埋蟾蜍，欲跳只三脚。
生查子 咏史六首 其二,明末清初,王夫之,沙中奋一椎，飞影不知处。知非赌命场，不下千金注。蒲山电眼儿，约略知其趣。豪气未能降，长揖关朗去。
生查子 咏史六首 其三,明末清初,王夫之,千秋铜雀台，肠断西陵妓。谁念故园空，豆蔻含胎死。清漳自东流，粉黛愁难洗。分得馀香归，骄杀邯郸子。
生查子 咏史六首 其四,明末清初,王夫之,青衣抱玉觞，独向苍天哭。天有无情时，历乱双鹅扑。杜鹃啼不休，商陆子难熟。流泪一千年，血迹西台续。
生查子 咏史六首 其五,明末清初,王夫之,阿姨骂不瞋，为怕鹦哥骂。猫儿杀鹦哥，才卜归魂卦。堂堂灵隐僧，桂子香清夜。五字万年碑，竟是谁天下。
生查子 咏史六首 其六,明末清初,王夫之,龙凤是何年，人间瞒不得。空谷无人行，且喜似人迹。可怜松雪翁，不惜天水碧。马腹君自投，芳草嘶南陌。
浣溪沙 桃花二首 其一,明末清初,王夫之,初破灵砂颗题肥。绿烟轻绕护霏微。晴烘休漫怕丹飞。结子他年千岁熟，如今刚半过春晖。莫教轻放阮郎归。
浣溪沙 桃花二首 其二,明末清初,王夫之,春恨拚教柳带长。朱颜贪耍醉霞觞。临风临水笑双双。欲洗儿容争采摘，却随蝶梦尽飘扬。爱他娇艳柰他狂。
浣溪沙 李花二首 其一,明末清初,王夫之,前日冰花万树飞。晴风初解晓寒威。谁铺琼蕊更霏微。却怪乍来双燕子，涎涎尾掠素光肥。应如雪夜待人归。
浣溪沙 李花二首 其二,明末清初,王夫之,流水前湾晓镜清。粉香玉润素绡轻。欲邀月姊伴飞琼。不可久留仙佩冷，天桃争赛妒颜赪。江梅残梦正相迎。
摊破浣溪沙 偶兴,明末清初,王夫之,为讯南朝燕子飞，人间何处有乌衣。不是旧家庭院，也争归。低啄絮泥防易落，不知疏柳坠残晖。还与一双蝙蝠，傍檐飞。
谒金门 示意有授,明末清初,王夫之,幽绪悄。欹枕梦回分晓。俯仰乾坤霜月皎。此际愁多少。欲洗长空天杳。袖里青虹光袅。相倩一挥云汉表。莫打闲之绕。
玉楼春 归雁,明末清初,王夫之,秦关楚水天涯路。唯有归鸿知住处。经时巳换蓼花洲，依旧难忘芳草渡。南天回首苍烟暮。寄语元禽归也误。垂杨千树乱啼鸦，谁听呢喃清昼语。
一剪梅 答须竹所问,明末清初,王夫之,北海残碑数字传。前日烽烟，今日苍烟。湘灵雁柱鼓湘川，欲扣清弦，还恐惊弦。闲心遥寄水云边。莫问湖天，自有壶天。忘忧春暖锦堂萱，好种芝田，且看桑田。
临江仙 水仙花,明末清初,王夫之,道雪无香都不是，峭寒一点春融。昨宵烟月水涵空。粉肥略滞影，绿弱不禁风。遥与碧窗人似玉，檀心深锁重重。倚阑初日照憨慵。春纤珠串坠，仙袂素罗松。
蝶恋花 候雁不至,明末清初,王夫之,曾倩归飞双燕子。换取宾鸿，来渡潇湘水。云绵乌丝阑画纸。素绡好写关河字。斜日寒鸦飞接翅。为底迷留，白草黄沙地。搔首问天天似醉。南楼霜冷丹枫坠。
渔家傲 翠涛作煨榾柮诗索和以词代之六首 其一,明末清初,王夫之,炉影圆红烟尾曳。汤瓶渐送松声碎。不是村醪无米兑。难成醉。酸风昨夜新伤肺。青镜古今多少泪。无缘却向寒崖坠。明月在天霜满地。愁也未。两茎铁脊舒腰睡。
渔家傲 翠涛作煨榾柮诗索和以词代之六首 其三,明末清初,王夫之,双髻峰头千树缟。轻松钟乳玲珑罩。相聚团圞围土灶。愁欲倒。而今却忆愁时好。不怨融和春不早。春云怕障邯郸道。旧梦不成人愈老。流莺恼。凭谁唤醒粘天草。
渔家傲 翠涛作煨榾柮诗索和以词代之六首 其四,明末清初,王夫之,鹁鸽桃纹干炼熟。枣膏胡粉和香筑。凤翅狻猊填绛绿。红光簇。貂珰门外神茶矗。残梦京华难再续。空山雪子埋牛目。几橛枯株鹰爪秃。谁人斸。跛奴运斧还伤足。
渔家傲 翠涛作煨榾柮诗索和以词代之六首 其五,明末清初,王夫之,残火星星容易灺。鹿头虎爪相撑架。渐次囫囵低复亚。难消夜。凭谁细数兴亡话。正闰参差王与霸。妖狐也把骷髅挂。肉馅馒头人瓮鲊。都休也。猎人不怕猩猩骂。
渔家傲 翠涛作煨榾柮诗索和以词代之六首 其六,明末清初,王夫之,膏腻孤镫花蕊褪。寒灰渐缩霜绞印。坐待一丝红影烬。眠不稳。梅花梦也无凭准。十九年来毡齧尽。归鸿望断长安信。莫叹苏卿霜染鬓。渠非困。多他一倍还添闰。
诉衷情近 秋望,明末清初,王夫之,遥天一碧，回望西飞白鸟。乍临镜水摇空，又向莲峰弄影。风起素光斜映，薄袂萧清，悄觉凉襟迥。双眸炯。今古寸心孤另。亭皋一叶，坠响枫林静。还重省、闲愁元鸟，归迟幽绪，藕花香冷。梦到今宵永。
金人捧露盘 和曾纯甫春晚感旧韵,明末清初,王夫之,古崧台，双阙杳无踪。忆潮平、细浪溶溶。龙舟渡马，依然先帝玉花骢。冲冠发指，旗挥星落，血斩蛟红。怨苍梧，班管泪，沈白日，瘴云中。更背飞，孤影飘蓬。今生过也，魂归朱邸旧离宫。苔残碧瓦，鸳鸯碎，蔓草春风。
蓦山溪 听雨,明末清初,王夫之,闲抛数点，似洒无情泪。一晌悄无声，尽教疑、轻狂调戏。山溪蓦度，更不许人猜，浑似醉，全无谓，滥簸银河水。元云空腻，无力支天坠。荷盖小亭亭，应难留、得琉璃脆。孤镫昏闪，瘦影未分明，愁不寐，情谁系，梦也心魂碎。
八六子 花朝夜窗中见月,明末清初,王夫之,荡春寒，一轮娟娟，初上烟暖云柔。柰镫穗影含金粟，药垆声泣寒螀，凄然似秋。无端还与绸缪。几线疏棂界破，半襟白袷光浮。想溪外梅花，低垂瘦影，斜窥流水，香魂欲绝，应共我遥向素蛾写怨，青天碧海悠悠。不禁愁。灭镫拥衾去休。
满江红 直述,明末清初,王夫之,泪冷金人，渭城远、酸风痛哭。君莫笑、痴狂不醒，口如布谷。堕地分明成艮兑，通身浑是乾坤肉。耿双眸、黑白不模糊，分棋局。千钟粟，谁家粟。黄金屋，谁家屋。任锦心绣口，难忘题目。为问鹤归华表后，何人更唱还乡曲。把甲辰、尧纪到如今，从头读。
满江红 写怨,明末清初,王夫之,离亭人散，折不了、柳丝垂绿。尽桃花、飞尽故枝，缘终难续。雁影更沈湘岸月，鹍弦谁奏燕台筑。只空山、剩得老青蓑，掘黄独。汗青照，文山福。紫芝采，商山禄。但荒草侵阶，脩藤覆屋。井底血函空郑重，知音谁与挑镫读。问杜鹃、何日血啼乾，商陆熟。
满江红 家兄倾背后诸君见慰重叠恤其衰病有踰量之奖含泪作此答之,明末清初,王夫之,丁宁千遍，教绾住、一枝飞絮。柰伶仃、孤燕归来，黄昏自语。纵使长条堪系马，栖鸦风冷斜阳暮。问前时、流水绕桃花，今何处。沤已散，难重聚。镜已破，难重觑。听子规唤道，不如归去。他日天台花再发，人间自有刘郎遇。便痴迷、蝶梦不教醒，终无趣。
扫地游 忆旧,明末清初,王夫之,微霜碾玉，记日射檐光，小窗初透，夜寒深否？问素罗新裁，熨须铜斗。闲揽书帷，笑指砚冰，蹙皱香篝，有黄熟篆销，芳膏结纽。自惹闲愁后，对莲岳云压，苔潭珠溅，垆烟孤瘦。叹渺渺京华，不堪回首。碧海人归，雄剑谁怜孤吼。空凝望，绕湘流、暮云荒岫。
水调歌头 惊梦,明末清初,王夫之,昨夜喧雷雨，一枕血潮奔。千红万紫，撩乱浪唤作芳春。大抵白蜺婴茀，更有玉蟾偷药，蓦尔弄精魂。宝剑在侬手，闪霍动乾坤。尽今生，梨花雨，打黄昏。历历悄悄，山寺钟声曙色分。待我铁眉刷翠，罩下金睛点漆，弹指转晶轮。十里杏花发，人道是样云。
烛影摇红 十月十九日,明末清初,王夫之,瑞霭金台，琼枝光射龙楼雪。群仙笑指九阊开，朱凤翔丹穴。云暗雁风高揭。向海屋、重标珠阙。彩鹓飞舞，日暖霜轻，小春佳节。迢递谁知，碧鸡影里催啼鴂。骖鸾不待玉京游，难挽瑶池辙。黄竹歌声悲咽。望翠瓦、双鸳翼折。金茎露冷，几处啼乌，桥山夜月。
双双燕 除夕忆家兄,明末清初,王夫之,荒山百里，想残雪初晴，应同消受。莫还似我，祇共寒垆相守。重叠山河冷泪。更梦对、团圞春昼。读书帷里华镫，献寿堂前椒酒。辜负。当年人说。道仙苑芝英，一时三秀。山移海涸，别是人间花柳。还听金鸡玉漏。怕天也、妒人长久。但念今夕相怜，莫问明年健否。
解语花 鸳鸯梅,明末清初,王夫之,罗浮月下，豆蔻胎中，许结同心侣。渐启朱唇。含浅笑、不倩绿衣歌舞。暄风疏雨。红袖敛、芳心自吐。一双双、永不分离，何事还含醋。照影银塘低觑。向香泥玉藕，暗中增妒。彩禽欲唼。还应惜、自趁桃波飞去。绿阴深处。尽抛与、多情细数。不差池、三十六双，作宜男绣谱。
绮罗香 读邵康节遗事属纩之际闻户外人语惊问所语云何且日我道复了幽州声息如丝俄顷逝矣有感而作,明末清初,王夫之,流水平桥，一声杜宇，早怕雒阳春暮。杨柳梧桐，旧梦了无寻处。拚午醉日转花梢，甚夜阑风吹芳树？到更残月落西峰，泠然胡蝶忘归路。关心一丝别挂，欲挽银河水，仙槎遥渡。万里闲愁，长怨迷离烟雾。任老眼月窟幽寻，更无人花前低诉。君知否，雁字云沈，难写伤心句。
薄倖 午睡觉问渠,明末清初,王夫之,当年是你，兜揽下、个侬来此。更不与，分明道止，竟如何安置。但随流，荡漾云痕，归鸿水底成人字。便俐齿嚼空，金睛出火，都则不关渠事。但惜取刹那顷，忍不得、秋瓜藤坠。逗杀人，为霜禁冷，为风禁泪，镇柳丝、轻摆摇春水。到历头垂杪，半酣不睬难驱使。无端薄倖，付与乌鸢蝼蚁。
望梅 忆旧,明末清初,王夫之,如今风味，在东风微劣，片红初坠。早已知、疏柳垂丝，绾不住春光，斜阳烟际。漫倩游丝，邀取定巢燕子。更空梁泥落，竹影梢空，才栖还起。阑干带愁重倚，又蛱蝶粘衣，粉痕深渍。拨不开、也似难忘，柰暝色催人，孤镫结蕊。梦锁寒帷，数尽题愁锦字。当年酝就，万斛送春残泪。
贺新郎 寒食写怨,明末清初,王夫之,绵上飞乌恨。更龙蛇、追随四海，一时惊散。回首五云金粟地，不见玉骢珠汗。但扑地、苍烟撩乱。酒冷饧香休道也，梦石泉、槐火成虚幻。棠杜雨，离肠断。岳云回望莲花巘。尽凄凉、延陵十字，难酬幽愿。昨岁杯浆浇泪后，拚付寒螀莎馆。正夜雨、松杉绿满。一径苍苔行迹杳，想鸺鹠、夜哭鼯鼪窜。寸草尽，春晖短。
摸鱼儿 潇湘小八景词 其一,明末清初,王夫之,插青天、俯临图画，一壁翠光欲滴。炎风吹断阳禽影，认得孤峰回翼。如相识。记寒声、萧萧咽尽霜华夕。望中何极。尽帘压千丝，窗飞一缕，垂幕笼轻碧。回首处，犹记当时踪迹。危亭斜倚南陌。满城春滑笙歌腻，消尽银缸夜色。君莫惜。君不见、黄沙汉使无消息。秦关坐隔。听沙岸残更，野塘晓阵，总似三生笛。
摸鱼儿 潇湘小八景词 其二,明末清初,王夫之,瞰蒸湘、曲影双清，流下洞庭秋远。危崖突兀玉峰寒，界破苍流一线。谁许见。只鲛宫、金绳夜拥鱼龙怨。画船歌扇。对笑水江花，窥楼晕月，惹尽流霞片。行乐地，记取韶光迅转。画阑彩笔题遍。云杳潇湘千顷碧，瞥眼武陵溪畔。君莫羡。君不见、渔阳挝断霓裳宴。沧桑已变。想眉黛娇青，眼波凝绿，不是旧时面。
摸鱼儿 潇湘小八景词 其三,明末清初,王夫之,剪中流、白蘋芳草，燕尾江分南浦。盈盈待学春花靥，人面年年如故。留春住。笑浮萍、轻狂旧梦迷残絮。棠桡无数。尽泛月莲舒，留仙裙在，载取春归去。佳丽地，仙院迢遥烟雾。湿香飞上丹户。醮坛珠斗疏镫映，共作一天花雨。君莫诉。君不见、桃根已失江南渡。风狂雨妒。便万点落英，几湾流水，不是避秦路。
摸鱼儿 潇湘小八景词 其五,明末清初,王夫之,启琳宫、㬉回溪畔，江南共道春早。桃花新雨溶溶后，谁把琼浆酿造。壸天老。正望中、茶烟几线萦僧橑。燕泥香扫。快翠泛铜瓶，膏凝玉盏，鱼眼调香脑。添胜迹，百道奔泉回抱。暗萦绿荇芳藻。泠泠碎玉夜声中，花院晨钟轻捣。君莫恼。君不见、玉矾落尽瑶京道。王孙芳草。纵百丈络丝，万条罗带，难繫春光好。
摸鱼儿 潇湘小八景词 其六,明末清初,王夫之,翠屏遥、眉横七二，空青一派如洒。闲登危榭凭阑眄，垂幂同云覆野。银河泻。道飞来、杨花玉树都疑假。望迷鸳瓦。问酒拥销金，茶烹凤乳，若个偿春价。赏心事，不在酒旗歌社。梅痕暗偷萼赭。冻髭笑指祝融君，故骑火龙未下。君莫惹。君不见、胡沙似雪催征马。笳声怨也。把塞北冰天，江南春色，都付渔樵话。
摸鱼儿 潇湘小八景词 其七,明末清初,王夫之,向苍崖、蓬声吹裂，斜阳一片危岸。江流北泻雁南征，洞里春光无算。星灿烂。都应是、云中剑舞珠光按。花蹊棋馆。留满地苍苔，数峰烟树，掷与人间看。仙户启，石乳倒垂银蒜。空山翠杳天半。百花桥阻玉壶远，谁倩鸳鸯抵唤。君莫叹。君不见、彤云故锁三山断。罡风吹散。想华表鹤归，天台人返，怕见人民换。
摸鱼儿 潇湘小八景词 其八,明末清初,王夫之,截流澌、飞虹侧挂，长空流月孤影。斜收返照蔚蓝天，蘋末一江风冷。更漏静。罢鸣桹、停桡沙觜星光耿。疏镫夜永。似说向人间，流光易谢，夜烛游须秉。歌舞罢，追赏良宜此景。木兰牵动绿荇。樵青唱阕斗参横，残月又斜西岭。君莫省。君不见、芦中人老成萍梗。载愁舴艋。向牛饮溪边，羊裘滩上，别把丝纶整。
摸鱼儿 潇湘大八景词 其一,明末清初,王夫之,望九疑、垆烟飞黛，远送元云千里。斜阳枫岸平沈后，木末惊飙拂水。兰舟舣。荐新凉、银缸影颤篷声起。推窗闲盻。看幅幅轻绡，层层珠瀑，骀宕空青里。清绝地，故是蕙汀兰沚。浅碧旧含芳蕊。朝来润浥灵苗发，共载天香云髓。君莫拟。君不见、楚骚歌阕兰蘅死。灵修邈矣。怕碎玉鏦铮，金铃淋沥，吹入愁人耳。
摸鱼儿 潇湘大八景词 其二,明末清初,王夫之,展平湖、一片玻瓈，何处天围四野。金风轻捲千波雪，阵阵落晖低亚。真潇洒。渐西晶、连天接住东光射。冰轮上也。见镜吸空明，练飞霜影，一荡清无罅。凭槛处，百尺丽谯飞榭。玉楼闪冉光乍。清魂摇曳浑无定，灵肉欲随羽化。君莫诧。君不见、南来猿鹤悲清夜。天孤月寡。叹吹笛王孙，朗吟仙客，倦理云軿驾。
摸鱼儿 潇湘大八景词 其三,明末清初,王夫之,问阳禽、北发天山，尺帛为谁长繫。当年不作关山怨，但爱江南佳丽。秋无际。拥长汀、银膏玉屑堆光腻。横空如砌。宛一抹修眉，千行淡墨，欲坠还容曳。菰米熟，千顷元珠丰脆。何须更寻归计。丹枫染紫蘋花白，飞舞一江清霁。君莫睇。君不见、三更月落催哀唳。春光无蒂。蚤炎焰燔空，狂涛拍岸，羽驾何方税。
摸鱼儿 潇湘大八景词 其五,明末清初,王夫之,捲残虹、隔岸芦梢，低挂一团赪玉。紫金光聚明霞闪，雪洗鹭飞鸥浴。江一曲。舞轻桡、橛头车子相随逐。荻湾六六。听短笛横吹，棹歌遥答，共趁沙汀宿。投竿处，牵动绡金波蹙。溅珠县洒红粟。暝空欲敛西清色，一派炊烟凝绿。君莫瞩。君不见、羲轮无繫西流速。云昏极目。听哀雁啼更，孤篷打雨，难拟明朝旭。
摸鱼儿 潇湘大八景词 其六,明末清初,王夫之,俯江浔、滩临危磴，屏拥青蓉回抱。小桥流水平田迥，绿浪风生畦稻。当晴昊。散溪云、轻松一抹飞烟巧。青帘缭绕。有白笋黄鱼，红虾绿酒，装点旗亭好。兰舟泊，正及江南春早。玉山何惜倾倒。桃花留客红垂晕，幂䍥轻绡笼罩。君莫恼。君不见、鲛人蜃客迷三岛。韶华易老。但棠杜花边，鹧鸪声里，瘴雨迷衰草。
摸鱼儿 潇湘大八景词 其七,明末清初,王夫之,转汀洲、回峦斜拥，曲径松杉堆黛。落帆人语寒潭静，幡影风摇星彩。涵轻霭。渐潮声、鱼音梵呗喧金界。霜林惊籁。更百八绵连，噌吰奰发，流响空青内。深院锁，谁放鲸吟出海。澄江歘腾漰湃。唤回客梦清宵永，寂历闲心如洒。君莫骇。君不见、景阳旧恨台城改。佛镫绿叆。共窣堵铃鸣，相轮铎语，长夜悲兴败。
摸鱼儿 潇湘大八景词 其八,明末清初,王夫之,舞廉纤、不知是雪，还是沙明波素。同云返映晶光凝，暝色遥笼烟树。双无据。颤寒空、微霄极浦相回互。芦洲古渡。有孤艇篷窗，挑镫酌酒，唱彻梁围句。知此夕，一派瑶峰玉宇。朦胧半函银兔。清晖的皪蛟冰瀁，疑是东方已曙。君莫觑。君不见、迥波难挽流澌住。珠摧玉仆。向帝女祠东，昭王潭北，直下长江去。
蝶恋花 潇湘十景词 其一,明末清初,王夫之,九岭参差无定影。泪竹阴森，回合青溪冷。一片绿烟天际迥。迷离千里寒宵暝。香雨飞来添碧凝。认是当年，望断苍梧恨。东下黄陵知远近。西崦落日回波映。
蝶恋花 潇湘十景词 其二,明末清初,王夫之,湘水自分漓水下。曲曲潺湲，千里飞哀泻。冰玉半湾尘不惹。停凝欲挽东流驾。百尺危崖谁羽化。一捻残香，拈插莓苔罅。忆自寻香人去也。寒原夕烧悲馀灺。
蝶恋花 潇湘十景词 其三,明末清初,王夫之,瑶草难寻仙苑道。洞里春生，一霎韶光好。圆牖茏葱迎始照。天涯一点红轮小。无那云煓迷海峤。断送金乌，闷损飞光倒。纵有晶荧开霁昊。斜阳又被寒烟罩。
蝶恋花 潇湘十景词 其四,明末清初,王夫之,谁倚磨崖题彩笔。记得中兴，仙李蟠根密。万里湘天开白日。晶光长射蛟龙室。欲汎扁舟寻往迹。路隔丹梯，水弱罡风疾。日暮湘灵空鼓瑟。猿声偏向苍湾出。
蝶恋花 潇湘十景词 其五,明末清初,王夫之,蒸水东流湘水北。一曲沧浪，映带青山色。旧是朱陵仙洞客。鹤归不向乌衣国。江树迷离潭影侧。画槛筠帘，梦断春消息。击鼓冯夷寻未得。馋龙怪舞云生墨。
蝶恋花 潇湘十景词 其六,明末清初,王夫之,见说随帆瞻九面。碧藕花开，朵朵波心现。晓日渐飞金碧颤。晶光返射湘江练。谁遣迷云生绝巘。苍水仙踪，雾锁灵文篆。帝女修眉愁不展。深深未许人间见。
蝶恋花 潇湘十景词 其七,明末清初,王夫之,日落天低湘岸杳。迎目茏葱，独立苍峰小。道是昭王南狩道。空潭流怨波光袅。绿影寒澄春放棹。记得当年，渌水歌年少。明月南枝乌鹊绕。登楼何处依刘表。
蝶恋花 潇湘十景词 其八,明末清初,王夫之,打鼓津头知野戍。万里归舟，认得云中树。日落长沙春已暮。寒烟猎火中原路。何处停桡深夜语。江黑云昏，莫向天涯去。旧是杜陵飘泊处。登山临水伤心句。
蝶恋花 潇湘十景词 其九,明末清初,王夫之,为锁湘流东下缓。两岸芦梢，片片蒲帆短。寒水茫茫渔火乱。唯应曲里春风㬉。万古沅湘秋思满。六六湾头，绾住愁无算。无那湖光都个管。鼍风吹浪连天捲。
蝶恋花 潇湘十景词 其十,明末清初,王夫之,渺渺扁舟天一瞬。极日空清，祇觉云根近。片影参差浮复隐。琉璃净挂青螺印。忆自嬴皇相借问。尧女含嚬，兰佩悲荒燐。泪竹千竿垂紫晕。宾鸿不寄苍梧信。
望江南　　本意 其一,明末清初,吴伟业,江南好，聚石更穿池。水槛玲珑帘幕隐，杉斋精丽缭垣低。木榻纸窗西。
望江南　　本意 其二,明末清初,吴伟业,江南好，翠翰木兰舟。穿袖衩衣持楫女，短箫急鼓采菱讴。逆桨打潮头。
望江南　　本意 其三,明末清初,吴伟业,江南好，博古旧家风。宣庙乳炉三代上，元人手卷四家中，厂盒斗鸡钟。
望江南　　本意 其四,明末清初,吴伟业,江南好，兰蕙伏盆芽。茉莉缕藏新茗椀，木瓜香透小窗纱。换水胆瓶花。
望江南　　本意 其五,明末清初,吴伟业,江南好，五色锦鳞肥。反舌巧偷红嘴慧，画眉羞傍白头栖。翡翠逐金衣。
望江南　　本意 其六,明末清初,吴伟业,江南好，蒱博擅纵横。红鹤八番金叶子，玄卢五木玉楸枰。掷采坐人倾。
望江南　　本意 其七,明末清初,吴伟业,江南好，茶馆客分棚。走马布帘开瓦肆，博羊饧鼓卖山亭。傀儡弄参军。
望江南　　本意 其八,明末清初,吴伟业,江南好，皓月石场歌。一曲轻圆同伴少，十反粗细听人多。弦索应云锣。
望江南　　本意 其九,明末清初,吴伟业,江南好，黄雀紫车螯。鸡臛下豉浇苦酒，鱼羹加芼捣丹椒。小吃砌宣窑。
望江南　　本意 其十,明末清初,吴伟业,江南好，樱笋荐春羞。梅豆渐黄探鹤顶，芡盘初软剥鸡头。橘柚洞庭秋。
望江南　　本意 其十一,明末清初,吴伟业,江南好，机杼夺天工。孔翠装花云锦烂，冰蚕吐凤雾销空。新样小团龙。
望江南　　本意 其十二,明末清初,吴伟业,江南好，狮子法王宫。白足禅僧争坐位，黑衣宰相话遭逢。拂子塞虚空。
望江南　　本意 其十三,明末清初,吴伟业,江南好，闹扫斗新妆。鸦色三盘安钿翠，云鬟一尺压蛾黄。花让牡丹王。
望江南　　本意 其十四,明末清初,吴伟业,江南好，艳饰绮罗仙。百裥细裙金线柳，半装高屧玉台莲。故故立风前。
望江南　　本意 其十五,明末清初,吴伟业,江南好，绣帅出针神。雾鬓湘君波窈窕，云幢大士月空明。刻画类天成。
望江南　　本意 其十六,明末清初,吴伟业,江南好，巧技棘为猴。髹漆湘漆香垫几，戗金螺钿酒承舟。钑镂匠心搜。
望江南　　本意 其十七,明末清初,吴伟业,江南好，狎客阿侬乔。赵鬼揶揄工调笑，郭尖儇巧善诙嘲。幡绰小儿曹。
望江南　　本意 其十八,明末清初,吴伟业,江南好，旧曲话湘兰。薛素弹丸豪士戏，王微书卷道人看。一树柳摧残。
如梦令　　闺情 其二,明末清初,吴伟业,误信鹊声枝上。几度楼头西望。薄倖不归来，愁杀石城风浪。无恙。无恙。牢记别时模样。
如梦令　　闺情 其三,明末清初,吴伟业,小阁焚香闲坐。摵摵纸窗风破。女伴有谁来，管领春愁一个。无那。无那。斜压翠衾还卧。
如梦令　　闺情 其四,明末清初,吴伟业,烟锁画桥人病。燕子玉关归信。报导负情侬，屈指还家春尽。休听。休听，又是海棠开近。
如梦令　　闺情 其五,明末清初,吴伟业,昨夜星阑人醒。移过玉人鸳枕。同到琐窗前，照见一帘花影。谁肯。谁肯。不怕月明风冷。
生查子　　春景,明末清初,吴伟业,青琐隔红墙，撇下韩嫣弹。花底玉聪嘶，立在垂杨岸。纤指弄东风，飞出银筝雁。寄语青楼人，留得春光半。
生查子　　春景  闺情,明末清初,吴伟业,香暖合欢襦，花落双文枕。娇鸟出房栊，人在梧桐井。小院赌红牙，输却蒲桃锦。学写贝多经，自屑泥金粉。
生查子　　春景  旅思,明末清初,吴伟业,一尺过江山，万点长淮树。石上水潺潺，流入青溪去。六月北风寒，落叶无朝暮。度樾与穿云，林黑行人顾。
点绛唇　　蕉团,明末清初,吴伟业,细骨珊珊，指尖拂处娇弦语。著水撩人，点点飞来雨。扑罢流萤，帐底轻风举。眠无主。误黏玉体，印得红丝缕。
浣溪纱　　闺情,明末清初,吴伟业,断颊微红眼半醒。背人蓦地下阶行，摘花高处赌身轻。细拨薰炉香缭绕，懒涂吟纸墨欹倾，惯猜闲事为聪明。
浣溪纱　　闺情 其二,明末清初,吴伟业,一斛明珠孔雀罗。湘裙窄地锦文靴。红儿进酒雪儿歌。石黛有情新月皎，玉簪无力暖云拖。见人先唱定风波。
菩萨蛮　　野景,明末清初,吴伟业,江天漠漠寒云白。长桥客醉闲吹笛。沙嘴荻花秋，垂萝拂钓舟。危峰欹半倚。仄径苍苔屐。欲上最高亭，远山无数横。
菩萨蛮　　野景  闺词,明末清初,吴伟业,谢家池馆桐花甃。画屏曲屈翘红袖。欲剪凤凰衫，青虫摇羽簪。一枝双豆蔻，浅立东风瘦。春思远于山，眉痕凡几弯。
丑奴儿令　　落红,明末清初,吴伟业,落红已拂雕阑近，入手枝低。莫肯高飞。费尽东风著力吹。分明燕子衔来到，因甚差池。坠在污泥，惹动游丝不自知。
丑奴儿令　　落红  村居,明末清初,吴伟业,溪桥雨过看新涨，高柳鸣蝉。荷叶田田。指点儿童放鸭船。前村浊酒沽来醉，今夜凉天。明月初圆。一枕西窗自在眠。
丑奴儿令　　落红  艳情,明末清初,吴伟业,低头一霎风光变，多大心肠。没处参详。做个生疏故试郎。何须抵死推侬去，后约何妨。却费商量。难得今宵是乍凉。
减字木兰花　　题画,明末清初,吴伟业,虅溪竹路。鸟道无人云独过。鹿栅猿栖。布袜青鞋客杖藜。江头尺鲤。展罢生绡天欲雨。记得曾游。古木包山五月秋。
减字木兰花　　题画  咏足,明末清初,吴伟业,香趺印浅。不涴春泥红一寸。罗袜钩钩。点拍轻匀小凤头。归来露滑。醉把双缠微笑脱。拨醒檀郎。眼底端相白似霜。
谒金门　　题美人图,明末清初,吴伟业,人离别。屏上小山凄绝。欲寄相思教谁说。梧桐初下叶。窗外绿鬟轻撇。立尽闲阶周折。慢把罗帏向前揭。早是愁时节。
忆秦娥　　代沈初明,明末清初,吴伟业,愁脉脉。江山满目伤心客。伤心客。长干梦断，灞桥闻笛。天涯揽镜看衰白。秦川对酒青衫湿。青衫湿。冷猿悲雁，暮云萧瑟。
清平乐　　题雪景,明末清初,吴伟业,江山一派。换出琼瑶界。冻合滩舟因访戴。沽酒南村谁卖。草堂风雪双扉，画图此景依稀。再补吾庐佳处，露桥一笠僧归。
山花子　　闺情,明末清初,吴伟业,阿母频催上玉钩。侍儿先起护香篝。晓气扑帘花尚睡，怯梳头。靥晕有情眉岫远，额黄无尽眼波流。细骨轻躯春一把，许多愁。
柳梢青　　有赠,明末清初,吴伟业,红粉墙高。风吹嫩柳，露湿夭桃。扇薄身轻，香多梦弱，肠断吹箫。谁能一见相抛。动人处、诗成彩毫。帐底星眸，窗前皓腕，又是明朝。
西江月　　灵岩听法,明末清初,吴伟业,昔日君王舞榭，而今般若经台。千年霸业总成灰。只有白云无碍。看取庭前柏树，那些石上青苔。残山废塔讲堂开。明月松间长在。
西江月　　灵岩听法  咏别,明末清初,吴伟业,乌鹊桥头夜话，樱桃花下春愁。廉纤细雨绿杨舟。画阁玉人垂手。红袖盈盈粉泪，青山剪剪明眸。今宵好梦倩谁收。一枕别时残酒。
西江月　　灵岩听法  咏雪塑僧伽像,明末清初,吴伟业,透出光明眼耳，忍来冰雪心肠。坐时两手且收藏。捏弄儿童无状。著体生成冷絮，开门自在斋粮。大千世界尽银装。到得来朝一样。
西江月　　灵岩听法  春思,明末清初,吴伟业,娇眼斜回帐底，酥胸紧贴灯前。匆匆归去五更天。小胆怯谁瞧见。臂枕馀香犹腻，口脂微印方鲜。云踪雨迹故依然，掉下一床花片。
南柯子　　凉枕,明末清初,吴伟业,颊印红多晕，钗横响易寻。美人一觉在花阴。怕是耳珠钩住、鬓云侵。有分投湘簟，无缘伴锦衾。眼多唧溜为知音。受尽两头牵系、像人心。
南柯子　　凉枕  竹夫人,明末清初,吴伟业,玉骨香无汗，从教换两头。受人颠倒被人勾。只是更无肠肚、便风流。娇小通身滑，玲珑满眼愁。有些情性欠温柔。怕的一时抛掷、在深秋。
浪淘沙　　题画兰,明末清初,吴伟业,枉自苦凝眸。肠断归舟。依然明月旧南楼。报导孙郎消息好，杨柳风流。花意落银钩。一寸轻柔。生绡不剪少年愁。看取幽兰啼露眼，心上眉头。
浪淘沙　　题画兰  端午,明末清初,吴伟业,缠臂綵丝绳。妙手心灵。真珠嵌就一星星。五色叠成方胜小，巧样丹青。刻玉与裁冰。眼见何曾。葫芦如豆虎如蝇。旁系累丝银扇子，半黍金铃。
浪淘沙　　题画兰  枇杷,明末清初,吴伟业,上苑落金丸。黄鸟绵蛮。晓窗清露湿雕盘。恰似戒珠三百颗，琥珀沈檀。纤手摘来看。香色堪餐。罗衣将褪玉浆寒。怕共脆圆同荐酒，学得些酸。
鹊桥仙　　夜景,明末清初,吴伟业,园林晚霁，池塘新涨，明月窥人缥缈。万木阴森穿影过，惊噪起、一群山鸟。纤云暗度，银河斜转，露湿桂花香悄。少年此夜不须眠，把铁笛、横吹到晓。
鹧鸪天　　游仙,明末清初,吴伟业,绛节霓旌降下方。玉卮娘怨琐瑶房。桃花阿母难拘管，流出桃源赚阮郎。紫凤辇、碧霞觞。麒麟为脯玉为浆。人间别有黄姑梦，笑把云和引凤凰。
南乡子　　新浴,明末清初,吴伟业,皓腕约金环。艳质生香浸玉盘。曲曲屏山灯近远，偷看。一树梨花露未乾。扶起骨珊珊。裙衩风来怯是单。背立梧桐贪避影，更阑。月转回廊半臂寒。
南乡子　　新浴  春衣,明末清初,吴伟业,玉尺剪裁工。斗色衣衫巧样缝。深浅配来纤手绽，重重。蒲紫蒲青雅澹中。斜领叩金虫。透肉生香宝袜松。茜袖半垂鸦袜浅，从容。百折罗裙细细风。
南乡子　　新浴  牡丹头,明末清初,吴伟业,高耸翠云寒。时世新妆唤牡丹。岂是玉楼春宴罢，金盘。头上花枝斗合欢。著意画烟鬟。用尽玄都墨几丸。不信洛阳千万种，争看。魏紫姚黄总一般。
临江仙　　逢旧,明末清初,吴伟业,落拓江湖常载酒，十年重见云英。依然绰约掌中轻。灯前才一笑，偷解砑罗裙。薄倖萧郎憔悴甚，此生终负卿卿。姑苏城上月黄昏。绿窗人去住，红粉泪纵横。
临江仙　　逢旧  过嘉定感怀侯研德,明末清初,吴伟业,苦竹编篱茅覆瓦，海田久废重耕。相逢还说廿年兵。寒潮冲战骨，野火起空城。门户凋残宾客在，凄凉诗酒侯生。西风又起不胜情。一篇思旧赋，故国与浮名。
醉春风　　春思,明末清初,吴伟业,门外青骢骑。山外斜阳树。萧郎何事苦思归，去。去。去。燕子无情，落花多恨，一天憔悴。私语牵衣泪，醉眼畏人觑。今宵微雨怯春愁，住。住。住。笑整鸾衾，重添香兽，别离还未。
醉春风　　春思  春情,明末清初,吴伟业,眼底桃花媚。罗袜钩人处。四肢红玉软无言，醉。醉。醉。小阁回廊，玉壶茶暖，水沈香细。重整兰膏腻。偷解罗襦系。知心侍女下帘钩，睡。睡。睡。皓腕频移，云鬟低拥，羞眸斜睇。
江城子　　风鸢,明末清初,吴伟业,柳花风急赛清明。小儿擎。走倾城。一纸身躯、便欲上天行。千丈游丝收不住，才跌地，倏无声。凭谁牵弄再飞鸣。御风轻。几人惊。江南二月听呼鹰。赵瑟秦筝天外响，弹不尽、海东青。
千秋岁　　题袁重其侍母弄孙图,明末清初,吴伟业,吴中佳士。独有袁丝耳。营笔墨，供甘旨。但期慈母笑，敢告吾劳矣。愿只愿，年年进酒春风里。少妇晨妆起。抱得佳儿侍。珠一颗，驹千里。石麟天上送，蜡凤阶前戏。回首道，待看儿长还如此。
风入松　　题和州守杨仲延所寄鹰，阿山人戴君画,明末清初,吴伟业,长松落落荫南冈，乱山横砌银塘。梅花消息经年梦，慢支頣、老屋绳床。棐几风吹散帙，纸窗雨洗疏篁。丹青点染出微茫。妙手过倪黄。寒云流水闲凭吊，谁能认、当利横江。翰墨幽人小戴，文章太守欧阳。
永遇乐　　寿江林有郡丞,明末清初,吴伟业,二水东流，千山西拥，中有英彦。汉重言诗，齐推善赋，綵笔彤墀荐。大堤骢马，五岭朱幡，移向吴云一片。看油幢、谭笑丰神，紫气佳哉葱茜。华堂开处，杨柳千条，拂面玉箫金管。茉莉香清，枇杷果熟，五月榴花宴。黄梅雨足，绿野阴浓，尽说太平重见。愿使君、长把瑶觞，轻挥纨扇。
金人捧露盘　　观演秣陵春,明末清初,吴伟业,记当年，曾供奉，旧霓裳。叹茂陵、遗事凄凉。酒旗戏鼓，买花簪帽一春狂。绿杨池馆，逢高会、身在他乡。喜新词，初填就，无限恨，断人肠。为知音、仔细思量。偷声减字，画堂高烛弄丝簧。夜深风月，催檀板、顾曲周郎。
红林檎近　　春思,明末清初,吴伟业,龟甲屏还掩，博山香未焦。鹦鹉暖犹睡，晓莺上花梢。醒来抬身半晌，细雨湿梦无聊。女伴戏问春宵。笑颊晕红潮。黛眉新月偃，罗袜小莲袎，更衣拢鬓，背人自折樱桃。怨玉郎起早，日长倦绣，小楼花落吹洞箫。
柳初新　　闺思,明末清初,吴伟业,画栏深锁鸳鸯暖。照素影、花枝软。绿云斜亸，宝钗欲坠，倦起日高犹懒。嗔道是、风帘捲。半抬身、慵开娇眼。阁外青山点点。问平畴、绿芜谁糁。玉骢嘶去，欲窥还避，肩倚侍鬟微掩。凝望处、双眉敛。似不禁、燕拘莺管。
洞仙歌　　梅花,明末清初,吴伟业,梅花独自，倚东风低说。那一枝枝向谁折。更高处、偏寒玉手徘徊，知有赠、惹我梅心如结。晚来怜素影，影亦怜人，偏是今宵共明月。正传柑时候，薄袖轻衫，蝉鬓动、腰肢清切。但屈指、年来携手处，又不道梅花，像人离别。
意难忘　　山家,明末清初,吴伟业,村坞云遮。有苍藤老干，翠竹明沙。溪堂连石稳，苔径逐篱斜。文木几，小窗纱。是好事人家。启北扉，移床待客，百树梅花。衰翁健饭堪誇。把瘦尊茗椀，高话桑麻。穿池还种柳，汲水自浇瓜。霜后橘，雨前茶。这风味清佳。喜去年，山田大熟，烂漫生涯。
满江红　　题画寿总宪龚芝麓,明末清初,吴伟业,楚尾吴头，仅斗大、孤城山县。正遇著、青丝白马，西风传箭。归去秦淮花月好，召登省阁江山换。更风流、党籍总寻常，思量遍。文史富，才名擅。交与盛，声华健。正三公开府，张灯高宴。绿鬓功名杯在手，青山景物图中见，待它年、拣取碧云峰，归来羡。
满江红　　题画寿总宪龚芝麓  白门感旧,明末清初,吴伟业,松栝淩寒，挂钟阜、玉龙千尺。记那日、永嘉南渡，蒋陵萧瑟。群帝翱翔骑白凤，江山缟素觚棱碧。躧麻鞋、血泪洒冰天，新亭客。云雾锁，台城戟。风雨送，昭丘柏。把梁园宋寝，烧残赤壁。破衲重游山寺冷，天边万点寒鸦黑。羡渔翁、沽酒一蓑归，扁舟笛。
满江红　　题画寿总宪龚芝麓  过虎邱申文定公祠,明末清初,吴伟业,相国祠堂，看古树、苍崖千尺。听断涧、辘轳声紧，阑干吹笛。士女嬉游灯火乱，君臣际会松杉直。任年年、急雨打荒碑，儿童识。今古恨，兴亡迹。白社饮，青门客。叹三公旧事，吾徒萧瑟。歌舞好随时世改，溪山到处还堪忆。尽浮生、风月倒金樽，千人石。
满江红　　题画寿总宪龚芝麓  赠友,明末清初,吴伟业,顾盼雄姿，数马槊、当今谁比。论富贵、刀头取办，只应如此。十载诗书何所用，如吾老死沟中耳。愿君侯、誓志扫秦关，如江水。烽火静，淮淝垒。甲第起，长安里。尚轻它绛灌，何知程李。挥麈休谭边塞事，封侯拂袖归田里。待公卿、置酒上东门，功成矣。
满江红　　题画寿总宪龚芝麓  感旧,明末清初,吴伟业,诗酒溪山，足笑傲、终焉而已。回首处、乱云残叶，几篇青史。昔日儿童俱老大，同时宾客今亡矣。看道旁、争羡锦衣郎，曾如此。遭际盛，声名起。跨燕许，追苏李。苟不知一事，吾之深耻。年少即今何所得，孝廉闻一当知几。论功名、消得许多才，偶然耳。
满江红　　题画寿总宪龚芝麓  其二 感旧,明末清初,吴伟业,满目山川，那一带、石城东冶。记旧日、新亭高会，人人王谢。风静旌旗瓜步垒，月明鼓吹秦淮夜。算北军、天堑隔长江，飞来也。暮雨急，寒潮打。苍鼠窜，宫门瓦。看鸡鸣埭下，射雕盘马。庾信哀时惟涕泪，登高却向西风洒。问开皇、将相复何人，亡陈者。
满江红　　题画寿总宪龚芝麓  赠余澹心,明末清初,吴伟业,绿草郊原，此少俊、风流如画。尽行乐、溪山佳处，舞亭歌榭。石子冈头闻奏伎，瓦宫阁外看盘马。问后生、领袖复谁人，如卿者。鸡笼馆，青溪社。西园饮，东堂射。促松枝尘尾，做些声价。赌墅好寻王武子，论书不减萧思话。听清潭、亹亹逼人来，从天下。
满江红　　题画寿总宪龚芝麓  重阳感旧,明末清初,吴伟业,把酒登高，望北固、崩涛中断。还记得、寄奴西伐，彭城高宴。饮至淩歊看马射，秋风落木堪传箭。叹黄花、依旧故宫非，江山换。独酌罢，微吟倦。斜照下，东篱畔。念柴桑居士，高风谁见。佳节又逢重九日，明年此会知谁健。论人生、富贵本浮云，非吾愿。
满江红　　题画寿总宪龚芝麓  贺孙本芝夺兼得子,明末清初,吴伟业,老矣君谟，曾日啖、荔枝三百。拂袖去、笋舆芒屩，弹琴吹笛。九日登高黄菊酒，五湖放棹青山宅。论君家、住处本桃源，仙翁石。门第盛，芝兰集。五福满，双珠出。看龙文骥子，凤毛殊特。竹马鸠车阶下绕，朱颜绿鬓尊前立。问今朝、谁捧碧霞觞，同年客。
满江红　　题画寿总宪龚芝麓  感兴,明末清初,吴伟业,老子生平，雅自负、交游然诺。今已矣、结茅高隐，溪云生阁。暇日好寻邻父饮，归来一枕松风觉。但拖条、藤杖笋鞋轻，湖山乐。也不赴，公卿约。也不慕，神仙学。任优游散诞，断云孤鹤。健饭休嗟容鬓改，此翁意气还如昨。笑风尘、劳攘少年场，安耕凿。
满江红　　题画寿总宪龚芝麓  蒜山怀古,明末清初,吴伟业,沽酒南徐，听夜雨、江声千尺。记当年、阿童东下，佛狸深入。白面书生成底用，萧郎裙屐偏轻敌。笑风流、北府好谭兵，参军客。人事改，寒云白。旧垒废，神鸦集。尽沙沈浪洗，断戈残戟。落日楼船鸣铁锁，西风吹尽王侯宅。任黄芦苦竹，打荒潮，渔樵笛。
满江红　　题画寿总宪龚芝麓  寿金岂凡相国七十,明末清初,吴伟业,雒社耆英，高会处、门前双戟。风景好、沙堤花柳，锦堂琴瑟。北叟南翁须健在，东封西禅何时毕。羡苍生、济了衮衣归，神仙客。法酝美，雕薪炙。灯火照，笙歌席。正珠楼雪满，早梅消息。矍铄青山霜镫马，欢娱红粉春泥屐。愿百年、父老进霞觞，升平日。
满江红　　题画寿总宪龚芝麓  寿顾吏部松交五十,明末清初,吴伟业,拂袖归来，闲管领、烟霞除目。算得是、与人无竞，高飞黄鹄。眼底羊肠逢九坂，天边鳄浪愁千斛。脱身时、还剩辟疆园，浮生足。尊酒在，残书读。拳石小，沧州绿。有风亭月榭，醉弹丝竹。嫩箨雨抽堂下笋，苍皮霜洗窗前木。倩丹青、写出虎头痴，山公屋。
满江红　　题画寿总宪龚芝麓  题尤悔庵小影和原韵,明末清初,吴伟业,纳纳乾坤，问才子、几人轻许。人争道、北平司李，骚坛宗主。碣石宫倾北海酒，令支塞捲西风雨。更翩然、解组赋归来，云深处。三毫颊，平添与。虎头笔，神相伫。似元龙、百尺楼头高踞。鹬蚌利名持壁垒，触蛮知勇分旗鼓。只庄周、为蝶蝶为周，都忘语。
六么令　　咏桃,明末清初,吴伟业,一枝秾艳，蘸破垂杨色。到处倚墙临水，妆点清明陌。障袖盈盈粉面，独倚斜柯立。深红浅白，无言忽笑，斗尽铅华半无力。年年闲步过此，柳下人家识。烟脸嫩雾鬓斜，肠断东风客。燕子欲来还去，满地愁狼藉。芳姿难得，韶光一片，嘱付东君再三惜。
水调歌头　　题赠,明末清初,吴伟业,三月莺花盛，十里小红楼。轻裘肥马，年少锦带佩吴钩。人道季心兄弟，还是翁归伯仲，谈笑擅风流。下马饮君酒，消尽古今愁。烧银烛，张筵宴，系兰舟。主人开阁召我，别墅好淹留。家有风亭水榭，伎奏玉丝金管，妙舞擘箜篌。二十四桥夜，明月满扬州。
满庭芳　　道场山麓，太白山人亭成吴园次置酒同诸子分韵得人字,明末清初,吴伟业,铁笛横腰，鹤瓢在手，乌巾白袷行吟。仙踪恍惚，埋玉旧烟林。多少唐陵汉寝，王孙梦、一样销沈。残碑在、诗人高士，留得到而今。云深。记此地，相逢五隐，白石同心。喜今朝吾辈，酹酒登临。忽听松风骤响，苏门啸、仿佛遗音。归来晚、峰头斜景，明日约重寻。
烛影摇红　　山塘即事,明末清初,吴伟业,踏翠寻芳，柳条二月春风半。泰娘家在画桥西，有客金钱宴。道是留侬可便，细沈吟、回眸顾盼。绣帘深处，茗椀炉烟，一床弦管。惜别匆匆，明朝约会新亭馆。扁舟载酒问婵娟，蓦地风吹散。此夜相思岂惯。孤枕宿、黄芦断岸。严城钟鼓，冻雨残灯，披衣长叹。
倦寻芳　　春雨,明末清初,吴伟业,欺梅黯淡，弄柳迷离，一幅烟水。醉墨模糊，澹插浮屠天际。捲湘帘，凭画阁，白鸥点点飞还起。视吾庐，如掀翻一叶，空江深处。记今朝、南湖禊饮，士女嬉游，此景佳丽。细马轻车，不到断桥西路。双屐冲泥僧唤渡，一瓢沽酒柴门闭。料今宵，对残灯、客情憔悴。
念奴娇　　即事,明末清初,吴伟业,东篱残醉，过溪来、闲访黄花消息。小院高楼门半掩，细雨阑干吹笛。侧帽狂呼，搊筝缓唱，翠袖偎人立。欲前还止，此中何处佳客。却是许掾王郎，风流年少，烂醉金钗侧。十载扬州春梦断，薄倖青楼赢得。遍插茱萸，山公老矣，顾影颠毛白。凭高惆怅，暮云千里凝碧。
木兰花慢　　过济南,明末清初,吴伟业,天清华不注，搔首望，白云齐。想尚父夷吾，雪宫柏寝，衰草长堤。松耶柏耶在否，只斜阳、七十二城西。石窌功名何处，铁笼筹算都非。尽牛山涕泪沾衣。极目雁行低。叹鲍叔无人，鲁连未死，憔悴南归。依然洋洋东海，看诸生、奏玉简金泥。谁问碻磝战骨，秋风老树成围。
木兰花慢　　过济南  话旧,明末清初,吴伟业,西湖花月地，樱笋熟，鳜鱼肥。记粉袖银筝，青帘画舫，烟柳春堤。惊风一朝吹散，叹西兴、兵火渡人稀。白发龟年尚在，青山贺监重归。恰相逢紫蟹黄鸡。犹唱缕金衣。奈狂客愁多，秋娘老去，木落乌栖。无情断桥流水，把年光、流尽付斜晖。世事浮生急景，道人抱膝忘机。
木兰花慢　　过济南  寿嘉定赵侍御,明末清初,吴伟业,仰头看皓魄，切莫放，酒杯空。记六诏飞书，百蛮驰传，万里乘骢。天南碧鸡金马，把枯棋、残局付儿童。鸡黍鹿门高隐，衣冠鹤发衰翁。叹干戈满地飘蓬。落日数归鸿。喜歇浦寒潮，练塘新霁，投老从容。菊花满头须插，向东篱、狂笑醉颜红。高馆青尊红烛，故园黄叶丹枫。
木兰花慢　　过济南  中秋咏月,明末清初,吴伟业,冰轮谁碾就，千尺起，啸台东。记白传堤边，庾公楼上，几度曾逢。今宵广寒高处，问嫦娥、环佩在何峰。天上银河珠斗，人间玉露金风。听江楼鹤唳横空。人影立梧桐。有宫锦袍绯，纶巾头白，铁笛仙翁。欲乘明月飞去，过严城、下界打霜钟。醉卧三山绝顶，倒看万个长松。
木兰花慢　　过济南  寿汲古阁主人毛子晋,明末清初,吴伟业,尚湖高隐处，校漆简，定遗经。正伏胜加餐，扬雄强饭，七略纵横。争传杀青奇字，更五千、馀偈叩南能。夜雨蒲团佛火，春风菌阁书声。卧荒江投老遗民。兵后海田耕。喜柳坞堂开，月泉诗就，贳酒行吟。高谈九州风雅，问开元、以后属何人。百岁颠毛斑白，千年翰墨丹青。
水龙吟　　送孙浣心之真定,明末清初,吴伟业,无诸台上春风，燕南魏北声名起。金戈铁马，神州沈陆，幅巾归里。种柳门前，艺瓜陂下，北窗烟雨。遇天涯、故旧贻书到，一鞭行李滹沱水。挟瑟高堂赵女，问丛台、几人珠履。青史纷争，干戈谭笑，陈馀张耳。汉垒秦军，季龙宫苑，销沈何处。向孤城、但有寒鸦，落木暮天羁旅。
风流子　　为鹿城李三一寿,明末清初,吴伟业,青山当户牗，秋光霁、明月倒壶觞。羡金粟道人，草堂松竹，青莲居士，藜阁文章。传家久，朱门开累叶，画省付诸郎。绿酒黄花，渊明高卧，红颜白发，樊素新妆。登高频回首，江南旧恨在，铁笛沧浪。十载故园兵火，三径都荒。待山园再葺，读书万卷，湖田晚熟，纵博千场。老子婆娑不浅，尽意疏狂。
风流子　　为鹿城李三一寿  送张编修督学河南,明末清初,吴伟业,中原人物盛，征骖过、花发洛阳街。羡严助承明，连城建节，茂先机近，好士抡才。宾徒满，赋成誇授简，钟鼓绕繁台。嵩岳出云，郁葱千仞，浊河天际，屈注西来。凭高披襟处，千觞引醽醁，意气佳哉。回首当年献赋，綵笔亲裁。待尚书尺一，趋归视草，门盈桃李，学士高斋。领取玉堂佳话，黄阁重开。
风流子　　为鹿城李三一寿  掖门感旧,明末清初,吴伟业,咸阳三月火，新宫起、傍锁旧莓墙。见残甓废砖，何王遗构，荒荠衰草，一片斜阳。记当日，文华开讲幄，宝地正焚香。左相按班，百官陪从，执经横卷，奏对明光。至尊微含笑，尚书问大义，共退东厢。忽命紫貂重召，天语琅琅。赐龙团月片，甘瓜脆李。从容晏笑，拜谢君王。十八年来如梦，万事凄凉。
沁园春　　赠柳敬亭,明末清初,吴伟业,客也何为，八十之年，天涯放游。正高谈拄颊，淳于曼倩，新知抵掌，剧孟曹丘。楚汉纵横，陈隋游戏，舌在荒唐一笑收。谁真假，笑儒生诳世，定本春秋。眼中几许王侯。记珠履三千宴画楼。叹伏波歌舞，凄凉东市，征南士马，恸哭西州。只有敬亭，依然此柳，雨打风吹絮满头。关心处，且追陪少壮，莫话闲愁。
沁园春　　赠柳敬亭  午朝遇雨,明末清初,吴伟业,十里红墙，树色阴浓，铜扉洞开。见觚棱日炫，金银照耀，朱霞天半，避暑楼台。忽起奇云，琉璃万顷，燕雀罘罳风动来。西山上，有龙迎返照，急雨惊雷。凉生殿阁佳哉。但潇洒瑶阶绝点埃。听御河流水，琤琮杂佩，黄滋细柳，翠逼宫槐。玉管银毫，冰桃雪藕，枚马诗成应制才。承恩久，待归鞭晚霁，步月天街。
沁园春　　赠柳敬亭  云间张青雕从中州南还，索调寿母,明末清初,吴伟业,极目中原，慷慨平生，浊醪一杯。念高堂老母，桓釐志行，穷途游子，仲蔚蒿莱。雅负经纶，文章小技，三尺遗孤何壮哉。辞家久，到燕南赵北，赤日黄埃。吾徒造物安排。且布袜青鞋归去来。有莼羹鲈鲙，能供蔬膳，鱼村蟹舍，可葺茅斋。贫贱安亲，诗书养志，世上机云少弃才。成名后，把怀清筑起，百岁高台。
沁园春　　赠柳敬亭  观潮,明末清初,吴伟业,八月奔涛，千尺崔嵬，砉然欲惊。似灵妃顾笑，神鱼进舞，冯夷击鼓，白马来迎。伍相鸱夷，钱王羽箭，怒气强于十万兵。峥嵘甚，讶雪山中断，银汉西倾。孤舟铁笛风清。待万里乘槎问客星。叹鲸鲵未剪，戈船满岸，蟾蜍正吐，歌管倾城。狎浪儿童，横江士女，笑指渔翁一叶轻。谁知道，是观海枚叟，论水庄生。
沁园春　　赠柳敬亭  丁酉小春，海棠与水仙并开，王廉州为予写秋林图，初成，因取瓶花作供，辄赋此词,明末清初,吴伟业,有美人兮，宛在中央，仙乎水哉。似藐姑神女，淩波独步，潇湘极浦，洗尽尘埃。忽遇东邻，彼姝者子，红粉胭脂笑靥开。须知道，是两家妆束，一种人材。东风著意安排。蚤羯鼓催成巧样裁。岂陈王赋就，新添女伴，太真睡起，共倚妆台。玉骨冰肌，艳梳浓裹，妙手黄筌未见来。霜天晚，对胆瓶双绝，点染幽斋。
沁园春　　赠柳敬亭  吴兴爱山台禊饮，分韵得关字,明末清初,吴伟业,妍景销愁，轻衫乘兴，扁舟往还。遇使君倒屐，银床枕簟，群贤倾盖，玉佩刀镮。下若新醅，前溪妙舞，落日楼台雨后山。雕阑外，有名花婀娜，娇鸟绵蛮。衰翁天放疏顽。况廿载重来讵等闲。叹此方严虎，青丝白马，当年宋态，绿鬓红颜。春色依然，旧游何处，剩得东风柳一湾。吾堪老，傍鸥汀雁渚，石户松关。
贺新郎　　送杜将军韬武,明末清初,吴伟业,双鬓愁来白。数威名、西州豪杰，玉关沙碛。家世通侯黄金印，马槊当年第一。磨盾鼻、县毫飞檄。雅吹投壶诗万首，旧当阳、虎帐春秋癖。思往事，顿成昔。天涯寂寞青门客。念平生、鞭箠万里，布衣之极。满地江湖渔歌起，谁弄扁舟铁笛。正柳色、依依南陌。日暮乡关何处是，故人书、草没摩崖石。漫回首，泪沾臆。
满庭芳　　水明楼观竞渡,明末清初,吴伟业,紫盖黄旗，白袍银浆，画角声撼潜虬。漦馋鬣怒，热动汨罗愁。最忆龙艘凤舸，迎鸾曲、唱彻扬州。风吹散、残鳞零申，金鼓霎时休。悠悠。来此地，张牙弄爪，睹甚王侯。像重分无楚，巧赛孙刘。回首烟波香霭，斜阳外、几点沙鸥。鸡豚社、村箫蛮管，灯火水明楼。
贺新郎　　病中有感,明末清初,吴伟业,万事催华发。论龚生、天年竟夭，高名难没。吾病难将医药治，耿耿胸中热血。待洒向、西风残月。剖却心肝今置地，问华佗、解我肠千结。追往恨，倍凄咽。故人慷慨多奇节。为当年、沈吟不断，草间偷活。艾炙眉头瓜喷鼻，今日须难决绝。早患苦，重来千叠。脱屣妻孥非易事，竟一钱、不值何须说。人世事，几完缺。
失马,明末清初,卢若腾,吾从大夫后，徒行畴云可；贫来出无舆，款段仅未跛。人马颇相称，出入遵道左；官军昨南征，括马忽及我。此非绝尘足，奚堪载骁果；兼无致远力，五石讵能荷。夺我代步资，立意殊琐琐；荣辱本无关，失马固非祸。吾老当益壮，习劳未敢惰；安步以当车，达观理自妥。舆马日相逢，对之无懡㦬。
林子濩寄诗见怀，次韵答之,明末清初,卢若腾,去秋把君臂，芝兰欣同趣；裘葛忽更非，江云隔渭树。幽人叹索居，形影相谈吐；况乃婴疾病，杜门惜跬步。翘望古人来，风波不可渡。近传胡儿马，远避汉人戍；日夕舟楫通，不妨任去住。遗我诗百篇，何如一惠顾！
责子诗，次陶渊明韵,明末清初,卢若腾,臧、谷均亡羊，达人考名实；世乱重干戈，空复事纸笔。嗟予及衰惫，孑焉寡俦匹；尔力幸方刚，克家贵择术。所见邻里人，从军去十七；各各庇阿翁，睚眦人股栗。尔犹读父书，定知是蠢物。
劝世,明末清初,卢若腾,莫涎他人田，莫觊他人屋。涎田为种获，觊屋图栖宿。人生如寄耳，修短安可卜；一物将不去，底事空劳碌？况夺人所宝，内外咸怨讟。或云田屋在，堪作儿孙福；岂知机心萌，已中鬼神镞。纵使营置多，终当破败速。但看已前人，后车勿再覆！
病马,明末清初,卢若腾,入门作病人，出门骑病马；可堪贫如洗，两病都著哑。我马不能言，主人笔代写；所病病在饥，消瘦剩两踝。无复霜雪蹄，迟迟行其野；感主相怜意，垂鞭不忍打。他人富刍粟，食多恩恐寡；愿守主人贫，忍饥伏枥下。
遣马,明末清初,卢若腾,久矣劳尔力，不能充尔食；尔意亦良厚，忍饥依我侧。我贫日以甚，尔饥日以逼；中夜闻悲鸣，使我心凄恻。我无媚俗骨，宜与穷饿即；忍并尔躯命，市我弊帷德。赠将爱马人，剪拂生气色；努力酬刍豢，驰驱尽若职。道途倘相逢，长嘶认旧识。
识病,明末清初,卢若腾,稚子爱弄影，翻为影所弄；凡事因应间，亦如形影动。影虽有起灭，形本无迎送；寂感皆自然，体用并空洞。一念涉安排，诸缘齐斗鬨；说与才智人，须识此病痛。
夜惊,明末清初,卢若腾,濑海诸村落，处处闻夜惊；暴客暗窥袭，出没何纵横！所恃桨力疾，加以船身轻；轻疾在舟楫，制造岂难成。鸠工兼募士，旬日得胜兵；扑灭赴火蛾，何须刁斗鸣。惜兹小劳费，坐令贼势勍；窃恐载北骑，夜渡寂无声。弗摧虺为蛇，贵有先见明。
多悔,明末清初,卢若腾,平生多悔事，尤多文字悔；乐道人之善，笔墨无匿彩。所期励姱修，臭味芬兰茞；乃因习俗移，面目幻傀儡。远者十馀年，近仅三两载；多少深情者，抵掌笑吾騃。人具圣贤资，讵可逆忆待；吾自存吾厚，虽悔不忍改。
荒芜,明末清初,卢若腾,薄田仅数亩，而不免荒芜；世乱多豪彊，兼并恣狂图。膏腴连阡陌，犹复争区区；我虽不得食，何愧首阳夫！视彼饱欲死，无乃类侏儒。伤哉时与命，谁肯辨贤愚。
石言,明末清初,卢若腾,我家南溟滨，湖山隐荒僻；日月几升沈，云烟相叠积。何来沙河翁，侨寓事开辟；欲以文字位，易我混沌席。卧者劖其腹，立者雕其额；伏者琢其背，蹻者镌其蹠。湖光照山容，伤痕纷如列。我顽亦何知，闻之屐游客；不誇笔墨奇，但叹湖山厄。胜事未足传，我骨碎何益！愿言风雅人，高文补其隙。
咏史 其一,明末清初,卢若腾,智伯有三臣，茁国与庇耳；豫让何为者，而遇以国士。当伯贪愎日，缄默坐相视；人已饮其头，乃始谋反尔。所为者极难，独愧中行氏；未闻主臣间，有论报施理。纵以众人报，不死亦足矣；反面事仇雠，安得与人齿。区区报伯恩，此道亦近市；劲悍虽足多，始终非全美。置之刺客传，直哉龙门史。
咏史 其二,明末清初,卢若腾,韩非韩公子，说秦欲亡韩；谋策未见用，身先死说难。李斯师荀卿，燔书发难端；富贵三十年，三族并诛残。非死因斯谮，斯死坠高奸；中怀既不祥，祸伏似锋攒。伟哉张子房，报韩心力殚；功成从赤松，身退名亦完。悠悠千载下，去取随所安。
称谓,明末清初,卢若腾,自有达尊三，交接情方启；寻常通名刺，称谓存典礼。等级肃森森，风俗淳济济；陋矣轻薄子，观天坐井底。矜其富贵容，几同漫刺祢；时或谒尊者，傲然相兄弟。不闻鄘之诗，相鼠犹有体。
村塾,明末清初,卢若腾,弹丸海中岛，淳风邹、鲁俦；虽经丧乱馀，弦诵声尚留。村村延塾师，各有童蒙求。邻寓豪家子，般乐狎倡优；挥金市狡童，蜩沸习歌讴。歌声与笔声，异调乃相仇；驱遣师生散，不肯容欢咻。村人问塾师，怪事前有不？塾师曰固然，儒术今所尤。相彼倡优辈，扬扬冠沐猴。或握军旅符，或司会计筹；多有衣冠者，交驩不为羞。学书效迂缓，学优利速售；今日分手去，及早善为谋。村人笑相谢，先生滑稽流；吾儿不学书，只可事锄耰。
梦梦,明末清初,卢若腾,酗狼郑伯有，彊死能为厉；况于忠义士，魂气孰能制！吾师建义旗，激烈兼恺悌；将士争用命，四海望攸系。乃触同舟忌，狂猘忽反噬；身首葬鱼腹，举家就歼殪。当时天地昏，一军皆流涕；谓宜排九关，疾呼诉上帝。顷刻伸显戮，用以警人世；夫何十馀载，皂白全奄翳。凶人蕃子孙，仍保首领毙；将无应运生，天实钟其戾。抑种罪业深，厥报在后裔。赫赫与梦梦，劳人长引睇。
小寒日大雷雨,明末清初,卢若腾,今日小寒节，雷雨互相奔；雷声如伐鼓，雨水若倾盆。阴候合严凝，阳气反吹喷；造化节宣理，田家熟讨论：谓今大发泄，入春必膏屯。惜此麰麦苗，芊芊满平原；秀实未可保，何以足饔飧。吾家倍八口，闻之欲断魂。况乃时令忒，天心类晦昏；生民乱未已，岂独忧田园！戚戚怀悲悯，孤情孰与言？
冷灶,明末清初,卢若腾,犹忆十年前，粝饭足饱噍；六、七年以来，但糜亦欢笑。去年艰粒食，饥赖山薯疗；今年薯也无，冷灶频断烧。有田不得耕，耕熟复遭剽；若望人解推，譬之瓠无窍。举世尚武功，不闻需智调；亦或饰文名，未解赏墨妙。众方悦谐媚，而余孤且峭；每怀杞人忧，持论中其要。以此触忌讳，乏绝谁相吊！今年既如此，明年可预料？问余服未服，仰天头自掉。
庚子除夕,明末清初,卢若腾,除夕轰爆竹，百鬼尽惊号；穷鬼独倔彊，不随诸鬼逃。髣髴见形影，庭前啸且翱；慇勤谢穷鬼，微躯久相劳。谓尔增我德，我德故不高；谓尔忌我才，我才亦不豪。兢兢保方寸，仅不效时曹；胡为长嬲我，愁绪日抽缫。近得滇南信，王师新奋鏖；逐北出黔、楚，剋期荡腥躁。气运渐光昌，威福自上操；行当覈名实，屈伸变所遭。料尔鬼伎俩，安所用丝毫！鬼闻而惭惧，跳走如猿猱；儿童争逐之，嗾犬噬其尻。门庭幸肃清，来朝省画桃。
独醒,明末清初,卢若腾,人于天地间，号为万物灵。祸福所倚伏，贵在睹未形；未形众所忽，而我偶独醒。彼醉醉视我，我言讵足听；彼醉醒视我，我乃眼中钉。徒令明哲士，劝诵金人铭。交态阅历遍，何殊水上萍；顷刻聚还散，风来不得宁。昔者阮嗣宗，率意辙靡停；当其路穷处，哭声震雷霆。道傍人大笑，何事太伶仃！寸心不相踰，双眼几时青。拟作哭笑图，张之堂上屏。
老乞翁,明末清初,卢若腾,老翁号乞喧，手携幼稚孙；问渠来何许，哽咽不能言。久之拭泪诉，世居濒海村；义师与狂虏，抄掠每更番。一掠无衣谷，再掠无鸡豚；甚至焚室宇，岂但毁篱藩。时俘男女去，索赂赎惊魂；倍息贷富户，减价鬻田园。幸得完骨肉，何暇计饔飧；彼此赋役重，名色并杂繁。苦为两姑妇，莫肯念疲奔；朝方脱系圄，夕已呼在门。株守供敲朴，残喘岂能存！举家远逃徙，秋蓬不恋根；渡海事行乞，冀可活晨昏。我听老翁语，五内痛烦冤；人乃禽兽等，弱肉而强吞。出师律不肃，牧民法不尊；纵无恻隐心，因果亦宜论。年来生杀报，皎皎如朝暾；胡为自作孽，空负天地恩！
古树 其一,明末清初,卢若腾,古树不计春，其中应有神；傲兀立道傍，岂解媚富人。富人侈游观，精舍结构新；不重嘉宾集，惟羞花木贫。于花爱美丽，于木爱轮囷；古树遭物色，那能安其身。百锸一时举，根柢离岸垠；树神俄震怒，役夫压不呻。二命易一树，道路悲且嗔；移树人精舍，主人动笑嚬。植之轩墀前，诧获琼琪珍；哀乐与人殊，天道岂泯泯！
古树 其二,明末清初,卢若腾,移借岛中寓，移植岛中树；跨城以为梯，撤屋以为路。若道家在岛，忍招邻里怒；若道岛非家，花木岂忍务！念此弹丸地，颠危在旦暮；一移此中来，再移何处住？譬之群燕雀，屋下安相哺；突决栋宇焚，懵然罔知惧。
盆松,明末清初,卢若腾,吾儿学种松，不取长大干；植之以盆缶，列之于几案。手拟才如指，尺量尚歉半；只此眇小姿，堪作希奇玩。枝低不畏风，本固不忧旱；触目翠且苍，会心幽而粲。昨见移松者，百夫挥雨汗；高株培厚土，朝夕勤溉灌。惟恐根柢枯，况望凌霄汉；用意殊勿忙，安在游泮奂。儿趣较为优，老夫自赞叹。
刊名,明末清初,卢若腾,我生大乱际，不幸兼两累；人识我姓名，我复识文字。虽无金石词，亦或动痂嗜；而皮裹阳秋，未免触猜忌。耿耿王烈妇，从容死就义；立碑表贞姱，叙述颇详备。巍巍太武山，孕毓多瑰异；警句颂山灵，标之山头寺。我名署其后，今皆遭劓刖。若笑文字劣，何不以名示？姓名果不祥，何不并人弃？阴阳避就间，毕竟同儿戏。木伐迹且削，大圣有斯事；似我今所遭，未须生忿恚。
感叹,明末清初,卢若腾,颜渊食埃墨，子贡望见之；岂非仁廉士，而以窃食疑。同在大圣门，诖误犹若斯；况于世人目，易为形迹移。杯中弓蛇影，谁能辨毫釐！君子自信心，礼义无欠亏；虽有流俗谤，冁然付一嗤。
识务,明末清初,卢若腾,凡识时务者，共称为俊杰；瞻风而望气，则鄙其卑劣。请问两种人，从何处分别？时务重补叙，正道天所阅；风气在好尚，邪运人所窃。惟此天人界，辨之苦不晢。一从人起见，何事不决裂；繁华能几时，千秋污名节。亦或骋巧慧，邪正皆缔结。平居无事日，逢人美词说；及其临利害，判然分两截。独有耿介士，不肯灰心血。念念与天知，谁能相毁缺！
却病,明末清初,卢若腾,昔岁遇异人，嘻笑谈却病；不必觅医药，不必劳祭禜。外身而身存，此方用不竟；夜睡先睡心，百念昼清净。心睡梦不惊，念净物何竞；水既能胜火，遂脱阴阳阱。闲中时体验，良是养生镜；揆之圣贤教，理未金中正。有乐亦有忧，胞与在吾性；神仙纵不死，不及吾孔、孟。
春寒,明末清初,卢若腾,去冬已立春，共喜春来早；今春寒过冬，却疑冬未老。寒风凄且烈，渔舟多翻倒；不雨空阴晦，麰麦垂枯槁。天意欲何如，恻恻伤怀抱！
桀犬,明末清初,卢若腾,桀犬惯吠尧，于尧何所伤；假令不吠尧，于桀何所偿。既饱桀刍豢，应喻桀心肠；桀威日以炽，犬吠日以扬。桀竟南巢去，犬亦丧家亡；无复声如豹，祗觉胆似獐。四顾乞人怜，摇尾在道傍。叮咛世上犬，勿效主人狂！
见鬼,明末清初,卢若腾,昨人刚见人，今日忽见鬼；猛然悟我愚，迟矣知人匪。人情深于渊，人貌厚于霼；剧谈天下事，顾盼一何伟！小小得丧间，便同慕膻蚁；假令临死生，能无犯不韪。须眉本丈夫，胡为畏首尾；松柏独也青，岁寒今存几？
送曾则通扶榇归江右,明末清初,卢若腾,君昔侍吾师，宦游入闽甸；吾师蒙难时，举家危悬线。君年未及壮，飘泊经百鍊；岛栖十七载，苦泪挥霜霰。谈尽岛中心，识尽岛中面；人面皆如昨，人心半迁变。经权惟所适，忠孝从其便；况有佳题目，救民息争战。天地瘖无声，是非任颠眩；游子孤所望，决计归乡县。吾师忠义骨，一纪羁浅竁；于今遂首邱，远道将裧輤。远道风景殊，腥臊币地遍；死者而有知，岂忍须臾见。君应体此志，去同离弦箭；贞操众所钦，孝思谁能先。我本狂戆人，多招流俗谴；声气托君家，两世相慕恋。忽忽忽别去，值我贫病荐；无金馈君赆，无酒饮君饯。赠君贫者言，言言心血溅；行矣尚勉旃，勿以规为瑱！
寄答蔡仲修，时与其友洪阿士同避思山,明末清初,卢若腾,西山、东海几千里，精卫方殚心未死；纵使千山木石空，目中忍见波涛起。波惊涛乱蛟螭飞，苦雨凄风日夜吹；洲岛晦冥满天愁，蓬莱复浅思悠悠。呜呼！脉脉此情谁共语，万年手眼归吾子；应与思山修史人，一口吸尽东海水。
观剧偶作,明末清初,卢若腾,老人年来爱看戏，看到三更不渴睡；所喜离合与悲欢，末后半场可人意。模糊世界谁忍真，满前脸花兼眉翠；嗔喜之变在斯须，倏而狰狞倏妩媚。抵掌谈论风生舌，慷慨悲歌泉涌泪；岂有性情在其间，妆点习惯滋便利。无数矮人场前观，优孟居然叔敖类；插科打诨态转新，竟是收场成底事！老人虽老眼未眊，见此面目增怒恚。我欲逃之无何乡，云海茫茫乏羽翅；我欲闭户学聋哑，百病交攻难久视。祗应饱看梨园剧，潦倒数杯陶然醉。
甘蔗谣,明末清初,卢若腾,嗟我村民居瘠土，生计强半在农圃；连阡种莳因地宜，甘蔗之利敌黍稌。年来旱魃狠为灾，自春徂冬暵不雨；晨昏抱瓮争灌畦，辛勤救蔗如救父。救得一蔗值一文，家家喜色见眉宇。岂料悍卒百十群，嗜甘不恤他人苦。拔剑砍蔗如刈草，主人有言更触怒；翻加谗蔑恣株连，拘系搒掠命如缕。主将重违士卒心，豢而纵之示鼓舞；仍劝村民绝祸根，尔不莳蔗彼安取！百姓忍饥兵自静，此法简便良可诩；因笑古人拙治军，秋毫不犯何其腐！
听人解律,明末清初,卢若腾,读书万卷必读律，此语偶自坡公出；其实二者匪殊观，治心救世理则一。书之注疏多于书，律亦如是贵详悉。后生聪明且轻薄，瞥眼看律如驰驿；句可割裂字可删，顿令本文无完质。律文尚遭刽子手，区区民命复何有！民命纵为君所轻，舞文无乃露其丑；君久自负读书人，只恐读书亦失真。
借屋,明末清初,卢若腾,借屋复借屋，屋借恶客主人哭；本言借半暂居停，转瞬主人被驱逐。亦有不逐主人者，日爨主薪食主谷；主人应役如奴婢，少不如意遭鞭扑。或嫌湫隘再迁去，便将主屋向人鬻；间逞豪兴构新居，在在隙地任卜筑。东邻取土西邻瓦，南邻移石北邻木；旬日之间庆落成，四邻旧巢皆倾覆。加之警息朝夕传，土著尽编入册牍；昼不得耕夜不眠，执殳荷戈走仆仆。此地聚庐数百年，贫富相安无觳觫；自从恶客逼此处，丁壮老稚泪盈目。人言胡虏如长蛇，岂知恶客是短蝮！
发冢,明末清初,卢若腾,发冢复发冢，无数白骨委荒茸；高堂大厦密于鳞，更夺鬼区架柱栱。轮奂构成歌舞喧，夜深却闻鬼声詾；此屋主人皆壮士，闻之恬然稀怖恐。壮士一去不复还，血溅原草无邱垄；生存华屋几何时，俄见因果同一种。新鬼归觅来故居，旧鬼揶揄笑且踊。
骆亦至将归锦田，以诗告别；次韵送之,明末清初,卢若腾,双眼欲穿乱未平，忽话别离转心惊；岂无王粲登楼赋，谁有郑庄置驿情！辙鱼望水只升斗，待激西江总不成；我亦萧然多一身，肘见踵决甑生尘。平时不减壮士色，此日送君始恨贫。逃贫非难富亦易，美酒肥肉应能致。虽饥未肯食嗟来，仍留瘦骨待君至。
眼孔篇,明末清初,卢若腾,恒叹世人眼孔小，一饭睚眦大分晓；英雄眼孔如簸箕，感恩知己岂轻眇！贫者一饭艰一金，富者一饭等一针；若得一饭一般看，富儿容易买人心。冯驩慷慨歌长铗，不使孟尝券盈箧；假饶收得债钱多，安得齐、秦并震詟。美人头谢躄者门，宾客从此归平原；丈夫所重在意气，白璧黄金安足论。财交恐与豕交埒，况复惜财如惜血；豚蹄盂酒祝篝车，合祗淳于冠缨绝。
拗歌,明末清初,卢若腾,拗叟性拗好必天，天可必乎恐未然；若道天终不可必，何以今年异去年。去年争构连云宅，去年争置膏腴田；去年二八娉婷女，明珠争买不论钱。得陇望蜀意未足，营谋最巧祸最先；良田广宅皆易主，娉婷伴宿阿谁边！狐死兔悲亦何益，后视今犹今视前；此翁留得记性在，虽无急性总无偏。转祸为福固有道，惟应刻刻念好还；人敢欺天天必怒，人解畏天天自怜。听我长歌泄天秘，莫笑拗叟拗而颠！
哀烈歌，为许初娘作,明末清初,卢若腾,哀矣乎！哀妇烈；烈妇之操霜比洁，烈妇之骨坚于铁。烈妇之冤天地愁，鬼神环视皆泣血。幼承闺训本儒风，长遵礼义无玷缺。结发嫁得名家子，有志四方远离别；别婿归宁依父母，晨夕女红忘疲苶。世乱穷乡靡安居，豪家搀入争巢穴；瞥见如花似玉人，多衒金珠买欢悦。不成欢悦反成嗔，罗敷有夫词决绝；夜深豪客强相逼，拒户骂贼声不辍。一时喧哗邻里惊，客翻赖主勾盗窃；举家拷掠无完肤，女呼父母从兹诀：我死必诉上帝知，莫患仇家怨不雪！千箠万棓不乞怜，甘心玉碎花摧折。哀矣乎！哀妇烈；夫婿归来讼妇冤，妇冤不白夫缧绁。道路有口官不闻，半畏豪威半附热。我欲伐下山头十丈石，表章正气勒碑碣；我欲磨砺匣中三尺剑，反缚凶人细磔剟。时当有待志未伸，慷慨歔欷歌一阕。哀矣乎！哀妇烈。
番薯谣,明末清初,卢若腾,番薯种自番邦来，功均粒食亦奇哉；岛人充飧兼酿酒，奴视山药与芋魁。根蔓茎叶皆可啖，岁凶直能救天灾；奈何苦岁又苦兵，遍地薯空不留荄。岛人泣诉主将前，反嗔细事浪喧豗；加之责罚罄其财，万家饥死孰肯哀！呜呼！万家饥死孰肯哀！
骄兵,明末清初,卢若腾,骄兵如骄子，虽养不可用。古之名将善用兵，甘苦皆与士卒共。假令识甘不识苦，将恩虽厚兵意纵；兵心屡纵不复收，肺肠蛇蝎貌貔貅。嚼我膏血堪醉饱，焉用舍死敌是求。
疑猜,明末清初,卢若腾,盟誓变为交质子，春秋战国风如此；末世上下相疑猜，更质妻子防逃徙。此法只可羁庸奴，若遇枭雄术穷矣；妻可再娶子再育，安能长坐针毡里。我赠一法君记存，推心置腹人知恩；众人畜之众人报，几个国士在君门。
腐儒吟,明末清初,卢若腾,藏舟于壑夜半走，藏珠于腹珠在否？大凡有藏必有亡，幸我身外毫无有。我本海滨一腐儒，平生志与温饱殊；蹇遭百六害气集，荏苒廿年国恩辜。未忘报国栖荒岛，毖慎嫌疑不草草；逢人休恨眼无青，览镜自怜发已皓。发短心长欲问天，祖德宗功合绵延；二十四郡有义士，普天率土岂寂然。天定胜人良可必，孤臣梦夹虞渊日；西山薇蕨采未空，夷、齐安忍躯命毕。
市人行,明末清初,卢若腾,富贵之门市人多，贫贱之门雀可罗；达人自觉心如水，贫贱富贵皆尔耳。鸟雀兮何憎，市人兮何喜！市人朝暮频往来，侧肩掉臂逐飞埃。翟公若能早择客，安用署门谢客回。
抱儿行,明末清初,卢若腾,健卒径入民家住，鸡犬不存谁敢怒。三岁幼儿夜啼饥，天明随翁采薯芋。采未盈筐翁未归，儿先归来与卒遇；抱儿将鬻远乡去，手持饼饵诱儿哺。儿掷饼饵呼爹娘，大声哭泣泪如雨；邻人见之摧肝肠，劝卒抱归还其妪。妪具酒食为卒谢，食罢咆哮更索赂；倘惜数金赎儿身，儿身难将铜铁锢。此语传闻遍诸村，家家相戒谨晨昏；骨肉难甘生别离，莫遣幼儿乱出门。
行路难,明末清初,卢若腾,行路难，不待人情反覆间。人情有正方有反，有仰方有覆；当其未反未覆时，尚觉彼此两相关。如今人情首尾都险绝，安有正反、仰覆之二端。呼天谈节侠，指水结盟坛；芬芳可以佩，甘美可以餐。此时蜜中已藏剑，岂有肝胆许所欢。吁嗟乎！吾不能如鹿豕之蠢、木石之顽，安能与人无往还；往还未竟凶隙成，闭门静坐不得安。行路难，念之使人心胆寒。
田妇泣,明末清初,卢若腾,海上聚兵岁月长，比来各各置妻房；去年只苦兵丁暴，今年兼苦兵妇强。兵妇群行掠蔬谷，田妇泣诉遭挞伤；更诬田妇相剥夺，责偿簪珥及衣裳。薄资估尽未肯去，趣具鸡黍通酒浆。兵妇醉饱方出门，田妇泣对夫婿商：有田力耕不得食，不如弃去事戎行。
唾面,明末清初,卢若腾,唾面拭之逆人意，不拭笑受人亦忌；谓怒常情笑不测，曲曲揣我心中事。当其揣我我已危，我心虚舟知者谁；祗宜匿影深林里，莫将此面与人窥。不见我面自不唾，感君此意频道破；可怜骨肉都不关，单单躲下面一个。
南洋贼,明末清初,卢若腾,可恨南洋贼，尔在南、我在北，何事年年相侵逼，戕我商渔不休息！天厌尔虐今为俘，骈首叠躯受诛殛。贼亦哗不惭，尔在北、我在南，屡捣我巢饱尔贪，掳我妻女杀我男。我呼尔贼尔不应，尔骂我贼我何堪。噫嘻！晚矣乎！南洋之水衣带迩，防微杜渐疏于始；为虺为蛇势既成，互相屠戮何时已。我愿仁人大发好生心，招彼飞鸮食桑椹。
乌鬼,明末清初,卢若腾,乌鬼乌肉、乌骨骼，须发旋捲双眼碧；惯没咸水啖鱼虾，腥臊直触人鼻嗌。汎海商夷掠将来，逼令火食充厮役；辗转鬻入中华土，得居时贵之肘腋。出则驱辟道上人，入则谁何门前客；济济衣冠误经过，翩翩车盖遭裂擘。此辈殊无饶勇材，不任战斗挥戈戟；独以狰狞鬼状貌，使人见之自辟易。厚糈豢养作爪牙，威严遂与世人隔；如此威严真可畏，弃人用鬼亦可惜！
海东屯卒歌,明末清初,卢若腾,故乡无粥饘，来垦海东田。海东野牛未驯习，三人驱之两人牵；驱之不前牵不直，偾辕破黎跳如织。使我一锄翻一土，一尺、两尺已乏力；那知草根数尺深，挥锄终日不得息。除草一年草不荒，教牛一年牛不狂；今年成田明年种，明年自不费官粮。如今官粮不充腹，严令刻期食新谷；新谷何曾种一茎，饥死海东无人哭。
马语,明末清初,卢若腾,士卒方闲暇，清野穷昼夜；独有严令下，牧马禁伤稼。均是百姓之膏脂，士饱欲死马偏饥；民谓纵士枵我腹，马谓借我涂民目。民声偯，马语诽；谁解者，阳翁伟。
石尤风,明末清初,卢若腾,石尤风，吹捲海云如转蓬；连艘载米一万石，巨浪打头不得东。东征将士饥欲死，西望粮船来不驶；再遭石尤阻几程，索我枯鱼之肆矣。噫吁嚱！人生惨毒莫如饥；沿海生灵惨毒遍，今日也教将士知。
长蛇篇,明末清初,卢若腾,闻道海东之蛇百寻长，阿谁曾向蛇身量；蛇身伏藏不可见，来时但觉勃窣腥风飏。人马不能盈其吻，牛车安足碍其肮！铠甲剑矛诸铜铁，嚼之縻碎似兔獐。遥传此语疑虚诞，取證前事亦寻常；君不见巴蛇瘗骨成邱冈，岳阳羿迹未销亡。当时洞庭已有此异物，况于万古闭塞之夷荒；夷荒久作长蛇窟，技非神羿孰能伤。天地不绝此种类，人来争之犯不祥；往往活葬长蛇腹，何不翩然还故乡！
殉衣篇，为许尔绳妻洪氏作,明末清初,卢若腾,妾为君家数月妇，君轻别妾出门走；从军远涉大海东，向妾叮咛代将母。妾事姑嫜如事君，操作承欢毫不苟。惊闻海东水土恶，征人疾疫十而九；犹望遥传事未真，岂意君讣播人口！茫茫白浪拍天浮，谁为负骨归邱首？君骨不归君衣存，揽衣招魂君知否？妾惟一死堪报君，那能随姑长织罶。死怨君骨不同埋，死愿君衣永相守；骨可灰兮怨不灰，衣可朽兮愿不朽。妾怨、妾愿只如此，节烈声名妾何有！
石丈,明末清初,卢若腾,石丈、石丈！何不化形轻举便来往；呼之即行叱即止，推之即下引即上。为山、为坞、为亭台，豪家颐指给欣赏。胡为月费千夫力，长途辇运飞尘坱。金谷、平泉不让奢，役人岂惜千万镪；可怜青青麰麦田，邪许声中成腐坏。石丈过处田父哭，谁能闻之不痛痒！方知此石真顽物，虚说为怪夔蝄蜽。
哀渔父,明末清初,卢若腾,哀哉渔父性命轻，扁舟似叶泛沧瀛。钓丝垂下收未尽，飓风乍起浪纵横。月落天昏迷南北，冲涛触石饱鲵鲸；是时正值岁除夜，家家聚首酣酒炙。惟有渔父去不归，妻子终宵忧且讶；元旦江头问归舟，方知覆溺葬东流。二十馀舟百馀命，妻靠谁养子谁收！人言岛上希杀掠，隔断胡马赖海若。那料海若渐不仁，一年几度风波恶。风波之恶可奈何，岛上渔父已无多。
鬼鸟,明末清初,卢若腾,鬼鸟、鬼鸟声何悲，非鸦、非鹏又非鸱；何处飞来宿村树，晨昏噪聒不暂移。忽复飞入病人屋，跳跃庭中啾啾哭；病人扶向堂前看，张嘴直欲啄其肉。群将矢石驱逐之，宛转回翔无觳觫；假口神巫说冤情，举家惊呼故婢名。鬼鸟应声前相讶，似诉胸中大不平；病人惶恐对鸟祝：我愿戒杀尔超生。鬼鸟飞去只三日，病人残喘奄奄毕；知是冤魂怨恨深，拽赴冥司仔细质。年来人命轻鸿毛，动遭磔剁如牲牢；安得化成鬼鸟千万亿，声声叫止杀人刀！
泰山高,明末清初,卢若腾,泰山高，群岳之长帝所褒；眷来烟雾相亏蔽，丛薄时闻狐虎嗥。风景一至朱明盛，碧空澄霁妖兽逃；五十馀盘天孙座，俯临万象见秋毫。十洲三岛在咫尺，召集仙人奏云璈；仙人手酌流霞杯，荐以三千度索桃。桃花桃子开又结，泰山之高高莫埒。
叶茂林,明末清初,卢若腾,叶茂林，报主颈血怨主心，心心爱主翻成怨，为主不死辱更深；慷慨刎喉先主死，焉能视主汤火燖。嗟哉累累若若辈，身濡鲜血献黄金；缓死须臾竟死矣，遗臭万年讵可任。惟有茂林终不死，长使忠义发哀吟。
暴客行,明末清初,卢若腾,青灯荧荧照读书，暴客惠然入吾庐。吾庐萧索何所有，两簏敝衣尽赠渠；主人不怒客不喜，一场得失仅尔耳。人言廉士只虚声，今日幸有君知己；按剑相盼戏耶真，我本非君之仇人。
门人林寿侯、升甫昆仲招游大岩云塔院有赋,明末清初,卢若腾,偶移游客屐，来过野僧寮；山是旧清净，地多新赋徭。战风千树叶，催雨五更潮；无限感时绪，暂将杯酒浇。
次韵答骆亦至,明末清初,卢若腾,茅斋来胜友，如挹古人风；苦节死生外，孤踪儒、释中。无诗不爱国，有策足平戎；知尔怀悲愤，逃空未得空。
蔡生过我即别,明末清初,卢若腾,契阔十年许，跫然到我旁；话心犹未了，游兴一何忙。赠卷留冰雪，驱车去草堂；那堪遥订约，隔岁望来航。
次韵答庄友,明末清初,卢若腾,相逢大乱际，顿觉话言新；悲甚古兴废，耻随人笑嚬。诗文穷愈富，气谊离偏亲；未许渔樵辈，伴君去避秦。
赠鹭门林烈宇，次徐闇公韵 其一,明末清初,卢若腾,虎溪曾眺望，旱识此翁贤；勒石岩栖迹，悬壶市隐年。奇方能却老，好句或堪传。茗碗静相对，烦襟一洒然。
赠鹭门林烈宇，次徐闇公韵 其二,明末清初,卢若腾,际兹衰且乱，爱尔隐而贤；藜杖收佳句，棠巢饮小年。君公形影近，韩伯姓名传；但得栖真意，市廛亦旷然。
鲁王将入粤，赐诗留别；次韵奉和,明末清初,卢若腾,耻作池中物，春风护去樯；身原关治乱，迹不碍行藏。碧水连云驶，丹心向日将；翠华今渐近，攀附即飞翔。
浯中佳泉，蟹眼、将军与华严而三耳；华严地僻名隐，偶过沦茗，赋以表之,明末清初,卢若腾,石罅流涓涓，幽香自可怜；未经尝七碗，几失第三泉。迹古僧铭在，源深海眼传；冷然逢夙契，欲去更流连。
旧马过门,明末清初,卢若腾,别去经春夏，偶然过我门；望中生急步，立久转悲喧。不怨贫相失，长怀旧有恩；人情多愧尔，惆怅更何言！
秋日庚子答时人,明末清初,卢若腾,四序虽流转，旷观理自同；金行露欲白，火德日犹红。蛩韵喧阶下，萤光闪草中；惟应松与柏，不肯畏秋风。
夜寒,明末清初,卢若腾,霜月太凄清，不闻风叶声；愁多追浅梦，影瘦照寒檠。青史信疑案，碧翁颠倒情；驳翻殊未解，啁哳桀鸡鸣。
将士妻妾泛海，遇风不任眩呕，自溺死者数人；作此哀之,明末清初,卢若腾,少妇登舟去，风涛不可支；眩眸逢蝄蜽，艳质嫁蛟螭。尽室为迁客，招魂复望谁；化成精卫鸟，填海有馀悲。
戏效叠字体,明末清初,卢若腾,隐隐藏春坞，明明映水霞；一声声语鸟，万朵朵飞花。酒茗朝朝馆，笙歌夜夜衙；谁知愁怨筑，户户又家家。
留云洞，次前人刻石韵,明末清初,卢若腾,云是何方物，任人说去留；灵踪波共渺，静意石相犹。世事棼难定，劳生老未休；偶来空洞坐，寥廓得真游。
哭熊雨殷老师,明末清初,卢若腾,出师未捷事蹉跎，胡越舟中俄反戈；为喜音跫鼪鼬径，终悲血洒鳄鲸窝。刘琨误杀冤犹薄，孟玖谗成恨不磨；剩得同山畏垒在，遗黎几度哭经过。
同沈复斋、黄石庵、张希文游万石岩，次壁间韵,明末清初,卢若腾,忧乱愁怀锁未开，偶携胜友上高台。层层寺向云霄出，片片花从水石来。身世寄将洞口棹，道心清似雪中梅；何时便作太平逸，长此茗瓯又酒杯。
仲秋初度登太武岩，次蔡发吾韵,明末清初,卢若腾,奇观十二岂虚哉，衰乱谁珍能赋才；兴到狂歌频看剑，人来载酒且衔杯。夜阑独伴鸡声舞，晓望何多蜃气台；弧矢半生成底事，可堪白发鬓边催？
哭曾二云师相,明末清初,卢若腾,崚嶒品望著朝端，一木独支颠厦难；误倚田横栖海岛，忍看胡马渡江干。何曾先去为民望，惟有舍生取义安。惭愧不才蒙寄托，展观遗札涕汍澜。
重游万石岩，次旧韵,明末清初,卢若腾,山灵应喜混沌开，绝顶新成缥缈台；历落人烟堪指数，微茫海市欲飞来。石峰竞簇参差笋，泉溜长溅不谢梅。到此幽奇看未足，僧雏何事促传杯！
再赠林子濩，用前韵,明末清初,卢若腾,人情太似石尤风，偏向急程阻去篷；钟釜谁聆百步外，淄渑未辨一杯中。云迷碧海鱼龙醉，国在华胥蝴蝶通。时得同心相慰藉，满腔愁绪散空蒙。
林子濩别后见怀寄诗，次韵酬之，用相勉励「共保岁寒」 其一,明末清初,卢若腾,侠气棱棱露笔端，十年不放愁肠宽；谈来千古心逾壮，别去孤舟兴未阑。车笠已盟新雉坫，鼎钟须忆旧渔竿。太元新论并传世，难掩低昂杨与桓。
林子濩别后见怀寄诗，次韵酬之，用相勉励「共保岁寒」 其二,明末清初,卢若腾,依然碧水与青山，城郭人民改昔颜；畏尔后生如鹤立，惭余疏拙伴鸥闲。文章字字关伦理，寤寐时时可往还；识得安身立命处，何妨辛苦寄人间。
次韵答卞生,明末清初,卢若腾,波中宝鼎棘中驼，风景令人感恨多；须信天心能转换，可堪世事尚蹉跎。怜君元豹深雾隐，老我白驹迅隙过；一段襟期相领略，不虚聚首此山阿。
次韵答庄伏之,明末清初,卢若腾,何处稳栖一亩宫，腥膻末洗怒群雄；纲常全赖好男子，名誉半归亡是公。破屋琴书风瑟瑟，空山薇蕨雨濛濛；知君不是耽枯寂，成败兴衰慧眼中。
庄伏之以诗赠别，次韵酬之,明末清初,卢若腾,高士逸栖烟与霞，我来幸接挂星槎。钟山良玉炊难变，鲛室素绡染未加。已识淡交心似水，兼饶佳句笔生花。乱离怅尔音徽隔，频望飞鸿到海涯。
庄伏之梦余相过，作诗见寄；次韵答之,明末清初,卢若腾,山烟海雾黮无边，久矣津梁望杳然；髀肉复生悲我老，身名不辱忆君贤。偏于幻梦存真契，更以长怀托短笺；读罢新诗增慨恨，掀髯抵掌是何年。
过曷山旧隐，赠诸门人继隐其中者,明末清初,卢若腾,忆昔龙蛇此蛰身，重来爽气拭秋旻；涧泉曲绕新门户，山鸟争呼旧主人。削玉石峰奇作丈，凌霜松树老为邻。已闻逐鹿高才出，莫向桃源久避秦！
次韵答达宗上人,明末清初,卢若腾,忆昔相逢臭味亲，谁分德士宰官身；遭时翳景苍天醉，老我繁霜白发新。丧乱伤心空有泪，凄凉说法向何人！开椷喜接旧朋侣，偈语传来字字真。
己亥元旦喜雨,明末清初,卢若腾,一年旧绪梦中删，侵晓檐前新水潺；旱魃潜踪随腊去，雨师洒道迓春还。洗兵应识天心切，润稼渐纾民力艰；童叟欢呼今岁好，三杯婪尾亦开颜。
庚子元旦 其一,明末清初,卢若腾,庚子生来花甲匀，今朝庚子又回春；轮翻岁月催人老，鼎沸乾坤值我贫。清浊案中防别案，菀枯身外觅真身。黄金青史都无用，惟有灵明足自珍。
庚子元旦 其二,明末清初,卢若腾,鬓发星星白欲匀，懒随里社庆新春；拙招俗摈终须拙，贫畏人知故未贫。蜗角厌观蛮触国，蝶魂忘记牧君身；老、庄、大易一般旨，羞学小儒席上珍。
太文岩贵人设醮,明末清初,卢若腾,谩言报应事纷纭，皂白到头终自分；每恨无人诛国贼，今知有腹负将军。鬼神忏遍皆供案，牲币陈空总秽闻。惊听奏章道士说，熊公诉帝怒如焚。
辛丑仲夏恭贺鲁王千秋,明末清初,卢若腾,瞻望寿星光陆离，岱宗祥霭亘天池；神呵十斛丹砂鼎，客醉千年白玉卮。鹤背吹笙来子晋，螭头献药集安期。谩言好道非雄略，潜见跃飞贵及时。
辛丑仲秋初度，王孟邻茂才以诗寄赠；次韵答之,明末清初,卢若腾,不羡道家丹诀精，秋来剩得影衾清；年华荏苒随流水，世态纷纭任沸羹。未死犹期天寤醉，虽贫莫与命争衡；昔人风月思元度，我亦怀君同此情。
辛丑春，重建太武海印岩；其秋落成矣。冬闰，洪钟特姻丈招同王愧两、诸葛士年来游，次蔡清宪旧韵,明末清初,卢若腾,胜赏虽迟犹小春，同游况复有芳邻；不深花木枝枝秀，无大洞天曲曲新。泉故喷香供茗客，石争呈面访诗人。雨奇睛好都经眼，浇尽世间万斛尘。
相识,明末清初,卢若腾,相识白头浑似新，识他谁假又谁真。客歌下里宜居郢，渔爱桃源岂为秦。争李道傍群小子，买瓜取大众贫人；自怜丑拙天生定，羞效西施病里颦。
十六字令 闺雪,明末清初,梁清标,花六出，凝妆绣幕前。春纤冷，懒整玉钗偏。
明月斜 其一 闺情,明末清初,梁清标,漏三更，香一缕。妾梦长随岭上云，郎停锦缆何州雨。
明月斜 其二 闺情,明末清初,梁清标,灯半昏，寒犹峭。绣被浓薰百和匀，春纤冷拨幺弦小。
望江南 蕉林,明末清初,梁清标,风习习，小院午阴稠。鸦带斜阳清影乱，梦回疏簟碧烟浮。疑坐晚山秋。
望江南 其一,明末清初,梁清标,春昼永，烂漫赏花时。风动紫英双蝶绕，香凝翠幄早莺知。人立夕阳迟。
望江南 其二,明末清初,梁清标,栅初引，清露缀枝斜。黄鸟啼残窥画槛，玉蟾影转上窗纱。偏称一阑花。
望江南 其三,明末清初,梁清标,秋满阁，蹑屐望遥空。赵苑烟花城阙柳，玉屏山色佛楼钟。半在月明中。
望江南 其四,明末清初,梁清标,朝捲幔，红日照前楹。窗色弄晴来燕子，檐花飞片落棋枰。竹里沸泉声。
望江南 其五,明末清初,梁清标,云漠漠，怪石碧苔斑。长揖颠来同海岳，解酲贵不数平泉。秋入小湖山。
望江南 其六,明末清初,梁清标,罗浮梦，寒夜醉春杯。高士雪中疏影瘦，美人月下暗香来。东阁几枝开。
望江南 其七,明末清初,梁清标,斋似舫，窗外雨潇潇。仿佛棹移湘水曲，溟濛客渡洞庭潮。一半在芭蕉。
潇湘神 其一 春日,明末清初,梁清标,春水流。春水流。岭南雨气似深秋。苦忆故园花事好，寒云片片夜猿愁。
潇湘神 其二 春日,明末清初,梁清标,春草肥。春草肥。越王台畔布帆归。何处酒旗堪醉客，晓莺声里一花飞。
潇湘神 其三 春日,明末清初,梁清标,春日晴。春日晴。海天回首绿烟平。箫鼓千船牵锦缆，几番花醉五羊城。
潇湘神 其四 春日,明末清初,梁清标,春岫齐。春岫齐。素馨丛里鹧鸪迷。游女踏歌花外去，双双罗袜蹴香泥。
渔父 乡思,明末清初,梁清标,大茂山前雨乍收。韩河水涨浪花浮。新笠子，小渔舟。我欲垂竿白鹭洲。
谢秋娘 舟中女,明末清初,梁清标,谁家女，十四正妑头。临水窥窗分黛色，惊人却步褪莲勾。怕惹燕莺愁。
忆王孙 春雨,明末清初,梁清标,寒烟暝色乱清樽。呖呖虚窗旅雁闻。暮角声催断客魂。一灯昏。细雨孤城尽闭门。
一叶落 橘皮鞋灯,明末清初,梁清标,莲落叶。新生月。制来也伴烧灯节。红帮三寸香，芳心一星热。一星热。莫向孤眠爇。
甘州子 夜坐,明末清初,梁清标,夜凉人静小庭空。花影乱，碧阴重。披襟消受晚槐风。往事叹匆匆。贪露坐，斜月转梧桐。
如梦令 其一 秋夜,明末清初,梁清标,露下秋宵方永。睡起残妆犹靓。携手步虚檐，人面月华相映。绝胜。绝胜。小立满身花影。
如梦令 其二 题画扇,明末清初,梁清标,一夜西风轻剪。小院幽花初绽。芳沼立蜻蜓，掠水飞来庭畔。闲盼。闲盼。秋到江南深浅。
如梦令 其三 朝回,明末清初,梁清标,翡翠衾寒拖逗。恼煞鸡声偏骤。带得御香归，犹喜晓妆才就。生受。生受。正是画眉时候。
如梦令 其四 家弟送蝶至,明末清初,梁清标,蝴蝶东家交映。捉送蕉林三径。惊醒老庄周，来弄碧阴晴景。偏胜。偏胜。点缀竹篱秋影。
如梦令 其五 夜雨,明末清初,梁清标,清簟琅玕初展。残角数声风断。不寐检新诗，雨打芭蕉零乱。人倦。人倦。一夕荷花缸满。
如梦令 其六 女汲,明末清初,梁清标,屋角银涛千顷。纤手携将修绠。素足傍清流，溅湿凌波不整。矶冷。矶冷。风动半江花影。
归自谣 惜春,明末清初,梁清标,春梦诧。零落乱红花卖罢。游丝飞絮春归乍。欲留无计眉慵画。帘钩亚。莺儿苦把东风骂。
江南春 闺情,明末清初,梁清标,风摵摵，漏沉沉。眉横螺子绿，鬓压辟寒金。梅英一瓣飞香雪，引起春愁到翠衾。
望江怨 题画扇,明末清初,梁清标,阑干小。几处金银花绽了。香入兰闺晓。东家蝴蝶飞来早。奁镜悄。莫使扑轻罗，留伴秋光好。
连理枝 闺情,明末清初,梁清标,暮霭生虚幌。雪片飘如掌。蝉鬓微松，水沉香冷，帘旌休敞。望远游孤客。蜡媒消尽，金钗坠响。
生查子 其一 春闺,明末清初,梁清标,河梁别妾时，落叶纷庭榭。春草已芊芊，不见嘶骢马。鹦鹉未知愁，絮语将人骂。小步怨东风，掩泪秋千下。
生查子 其二 夏夜,明末清初,梁清标,兰汤浴罢时，箫局沉烟缕。偷取远山青，描作眉儿谱。茉莉几枝开，小摘还频数。香汗等闲消，一阵黄昏雨。
美少年 其二 斋中芙蓉移自家园，喜开甚盛,明末清初,梁清标,深院雁来时，红落青苔冷。为爱锦城花，移自柴桑径。昨夜一枝开，绰约新妆靓。赊得半江秋，留住霜天影。
春光好 旅况,明末清初,梁清标,茶铛沸，篆烟收。伴春愁。天气宜晴宜雨，弄轻柔。子野闻歌添恨，仲宣漫赋登楼。怅望所思人不见，水空流。
点绛唇 其一 偶赠,明末清初,梁清标,歌按凉州，灯前喜识春风面。傍谁庭院。碧玉闺中怨。淡服新妆，无语频凝盼。思量遍。幽情一线。付与闲花片。
点绛唇 其二 初秋,明末清初,梁清标,急雨空阶，西风乍入帘栊晓。秋葵开了。掩映疏篱小。梦醒黄梁，万斛愁如扫。长安道。驱驰人老。都付闲花草。
点绛唇 其三 闺情,明末清初,梁清标,帘阁春温，匆匆待漏缘何事。香馀翠被。不惯孤眠味。坐数残更，窗外风儿细。鸦声碎。寒侵半臂。悔嫁金闺婿。
点绛唇 其四 春霁,明末清初,梁清标,昨夜冥冥，开窗霁色帘栊晓。海棠绽了。过雨红偏好。横笛高楼，几许人嚬笑。莺声老。落英多少。何处寻芳草。
点绛唇 其五 忆旧,明末清初,梁清标,帘押风柔，伤心往事斜阳里。当年花底。芍药栏同倚。依旧芳菲，岁月看流水。春残矣。乱红如绮。草绿人千里。
点绛唇 其六 闺情,明末清初,梁清标,春困恹恹，斜风细雨寒吹阁。银屏珠箔。苦把花枝缚。虚倚薰笼，旧事思量著。情差错。海棠零落。对下秋千索。
点绛唇 其七 悼亡,明末清初,梁清标,玉冷秦台，凤箫响绝闲萧史。芙蓉落矣。璧月怜秋水。谁与温存，小阁香肩倚。孤眠里。画笳声起。偏到愁人耳。
浣溪沙 其一 春闺,明末清初,梁清标,深院秋千绣带轻。衣沾香汗玉钗横。最怜节气近清明。怕见落英春欲暮，倦开翠幌梦频惊。碧桃花下戏调莺。
浣溪沙 其二 春怀,明末清初,梁清标,郊外提壶籍草茵。桃花春涨水粼粼。暖风吹散隔溪云。柳色暗催羁客泪，莺声愁煞画楼人。两般心事总沾巾。
菩萨蛮 其一 花间双蝶,明末清初,梁清标,人闲清昼抛书立。绿阴深处蝉声急。一树紫薇开。翩翩引蝶来。篱边相逐舞。摹作滕王谱。槐老入新秋。西风蝶也愁。
菩萨蛮 其二 悼亡,明末清初,梁清标,玳梁当日栖双燕。碧桃花下看人面。往事耐思量。银灯照晚妆。宝钿空瑟瑟。愁煞西堂客。肠断只三声。长更与短更。
菩萨蛮 其三 春闺,明末清初,梁清标,乱鸦啼处春风晓。流苏香暖金钩小。晴影入窗纱。街头卖杏花。鸳鸯初睡足。偏堕云鬟绿。拂镜试新妆。低回问粉郎。
菩萨蛮 其四 题画扇,明末清初,梁清标,板桥流水湖山靓。桃花人面红相映。唤婢采芳兰。妆成小步看。苔侵罗袜湿。爱向春风立。莫问落花香。当年误阮郎。
菩萨蛮 其五 春雨,明末清初,梁清标,家山漠漠思千缕。杏花零落廉纤雨。燕语恨春归。河桥柳絮飞。游骢何处驻。野水棠梨路。泥滑阻郊行。芳堤误早莺。
菩萨蛮 其六 暮春雨中十五弟归里,明末清初,梁清标,可怜九十春光尽。南窗疏竹生新笋。榆荚雨潇潇。花寒夜寂寥。河桥垂柳折。柳絮飞如雪。茅店闭黄昏。孤灯何处村。
菩萨蛮 其七 宿伏城驿,明末清初,梁清标,伏城明月浑如昔。往来照尽长征客。今日我重过。其如孤影何。遥看云外树。总是来时路。莫喜到家乡。乡愁到更长。
菩萨蛮 其八 旅怀,明末清初,梁清标,驿亭秋尽寒风起。离人今夜思千里。刻烛几踟蹰。南来少雁书。酒樽聊独对。半是闺中泪。且莫盼书来。音书乱客怀。
菩萨蛮 其九 大店驿,明末清初,梁清标,泥墙草屋鸡声咽。二千里外看明月。地已入江淮。风沙何倍来。乡愁人似醉。强伴昏灯睡。雁到怪无书。连朝并雁无。
菩萨蛮 其十 赠伎,明末清初,梁清标,斜风细雨清宵永。徘徊忽见灯前影。命薄每伤神。偏怜薄命人。轻罗回小扇。省识如花面。百媚坐来生。无情若有情。
菩萨蛮 其十一 立秋,明末清初,梁清标,高城月上阴云敛。芙蕖远送清香满。一叶井梧秋。西风吹鬓愁。笙箫华馆沸。搅得蝉声碎。乍觉晚凉多。闻歌唤奈何。
菩萨蛮 其十二 赠女伶,明末清初,梁清标,樽前若个歌金缕。盈盈十五芳如许。笑靥半含羞。骄憨不解愁。眉痕青尚浅。秋水双眸剪。何处耐人思。歌停掩袖时。
菩萨蛮 其十三 寒食,明末清初,梁清标,皇州一夕传宫烛。五侯宅里烟凝绿。何处最关愁。佳人倚画楼。水边萦醉客。金犊驱油壁。乡思黯黄昏。梨花深闭门。
菩萨蛮 其十四 春暮,明末清初,梁清标,散衙晴暖茅斋小。落花寂寂鸣山鸟。白昼放春闲。那堪春又阑。往时春酒社。系马垂杨下。今日任东风。羞看寂寞红。
菩萨蛮 其十五 题画,明末清初,梁清标,空岩漠漠溪云起。人家茅屋泉声里。谁为写沧洲。当年顾虎头。冥濛潭上黑。波涌鱼龙泣。好作卧游看。江南雨后山。
菩萨蛮 其十六 夏夜,明末清初,梁清标,火云飞下三千尺。我思赤脚层冰立。待得月昏黄。轻风拂体凉。短篱微带露。两两流萤度。乍喜却齐纨。一帘花影寒。
菩萨蛮 其十七 春暮有感,明末清初,梁清标,奈何有梦频惊醒。落花如雨闲阶冷。憔悴为疼花。凭阑日又斜。空帘栖薄雾。仿佛凝妆处。谁料可怜春。新莺唤煞人。
菩萨蛮 其十八 秋日观邗郎演剧,明末清初,梁清标,晶帘雨过空天碧。芙蓉笑靥斜阳立。花影正重重。人从花底逢。月高丝管沸。溜出歌声脆。对此意茫茫。偏怜秋夜长。
菩萨蛮 其十九 送春,明末清初,梁清标,远峰历历青如髻。驿亭几缕墟烟细。西望凤城遥。山空夜寂寥。杏花三月雨。眼见春如许。无计挽东皇。怜他蝶翅忙。
醉桃源 季夏雨后，饮舅氏园中,明末清初,梁清标,古槐疏柳度轻飙。荷香隔院飘。棚阴清露缀葡桃。开樽兴倍豪。金跳脱，紫檀槽。有人态色饶。解襟灭烛影萧萧。严更促丽谯。
诉衷情 其一 忆家,明末清初,梁清标,绿杨影里子规啼。催得鬓丝丝。撩人暮春天气，画阁晚妆时。新柳困，远山低。思依依。五更细雨，半夜归鸿，一片花飞。
诉衷情 其二 咏莲,明末清初,梁清标,猩红弓样试风流。贴地软香浮。凌波巧笼纤笋，锦幄倍清幽。莲折瓣，月微钩。玉温柔。苔痕池上，泥印花间，尘迹楼头。
诉衷情 其三 旅怀,明末清初,梁清标,夕阳古道敛残霞。南雁数行斜。何缘人却如雁，迢递驿程赊。回首处，凤城遐。乱云遮。灯寒香阁，风起邮亭，人去天涯。
诉衷情 其四 无题,明末清初,梁清标,雪儿十载罢歌喉。一纸远相投。为伊暗想当日，牵动几般愁。银烛夜，彩云留。笑回眸。三更幽梦，千里风烟，何处红楼。
卜算子 其一 闺晓,明末清初,梁清标,宝鸭被重薰，茉莉香先透。两两鸳鸯宿碧纱，私语人知否。夜雨袅残灯，朝露沾罗袖。怪煞开奁促晓妆，好梦浓如酒。
卜算子 其二 喜雨,明末清初,梁清标,晨起火云生，棋罢珠帘午。暗送墙头夜合香，粉蝶双飞去。汗滴透罗衣，手倦挥纨素。乍喜风来似故人，几点榴花雨。
巫山一段云 春宵,明末清初,梁清标,箫局微温候，灯篝乍剪时。端相带笑又佯推。欲睡故迟迟。银蒜垂帘悄，金钗落枕欹。淡红耙袜映唇脂。低问小名儿。
减字木兰花 其一 斋中微雨,明末清初,梁清标,绿窗才启。雨过苔青阶似洗。咫尺烟霞。风动朱栏芍药花。梦回如醉。人语惊残鹦鹉睡。三径谁开。篱外多应二仲来。
减字木兰花 其二 冯庄看海棠,明末清初,梁清标,垂杨别馆。矗矗高楼当翠巘。草绿闲阶。蛱蝶寻芳自往来。主人何处。客醉金卮愁日暮。燕入谁家。落尽东风第一花。
减字木兰花 其三 立秋,明末清初,梁清标,西风暗换。秋到碧梧金井畔。人立斜曛。望见家山一片云。香闺病后。小槛疏兰花影瘦。蟋蟀声催。似为多情宋玉来。
减字木兰花 其四 偶忆,明末清初,梁清标,疏烟暮霭。人在斜阳秋草外。梦绕天涯。知是当垆第几家。舞裙歌扇。犹忆遏云花底宴。楚客愁多。欲采芙蓉奈远何。
减字木兰花 其五 雨后,明末清初,梁清标,秋葵带露。红满窗纱蝉满树。不管闲愁。倚仗浮云度画楼。雨丝风片。消受新凉深小院。蝶过谁家。闲煞墙头野合花。
减字木兰花 其六 夕阳,明末清初,梁清标,风吹禾黍。几阵潇潇山市雨。秋色三分。让与渔家水竹村。藓阶独立。万户声催双杵急。柳外寒塘。牛背归来正夕阳。
减字木兰花 其七 秋夜露坐,明末清初,梁清标,秋宵凉乍。淡月疏星清露下。剪剪风来。茉莉当檐几枝开。竹篱绿满。往事追寻人已远。帘影霏微。叶底流萤自在飞。
减字木兰花 其八 邯郸遣兴,明末清初,梁清标,短檠孤馆。锦幄温存天际远。澹扫铅华。半在邯郸侠少家。多情耽误。一笑姻缘艰陌路。马上墙头。不见当时旧画楼。
减字木兰花 其九 题画扇,明末清初,梁清标,遥汀疏柳。画舫兰桡沙岸口。小坐篝灯。堤外青骢嘶未曾。黄昏有约。明月芦花无定着。茗碗香炉。十样蛮笺薛校书。
好事近 归途,明末清初,梁清标,草短马蹄轻，乱踏落红归去。遥指杏花村里，问酒家何处？一溪春水浸春寒，犹是来时路。闰月东风未老，天亦怜迟暮。
绣带子 闲意,明末清初,梁清标,春色耐繁华。车幰碾晴沙。吹皱小桥池面，杨柳逐风斜。尘世几回嗟。齐分付、夜雨梨花。东家蝴蝶，却因何事，飞过西家。
谒金门·新浴 其一,明末清初,梁清标,人新沐。波溅一枝寒玉。半著轻罗香馥馥。妆残重结束。桃簟凉生绣缛。小立漏声偏速。换緉鞋儿刚一掬。奈何郎又促。
谒金门 其二 感怀,明末清初,梁清标,春寂寂。鸿雁几行归北。谁道家山浑咫尺。层层云树碧。十载伤心泪滴。往事不堪重忆。欲扫旧愁新又积。风柔难借力。
忆秦娥 其一 上谷怀古,明末清初,梁清标,涛声咽。萧萧亭照金台月。金台月。千年易水，为谁寒热。狗屠燕市风流绝。荒田督亢飞残雪。飞残雪。悲风落日，今古销歇。
忆秦娥 其二 茉莉,明末清初,梁清标,香风飏。黄昏院落花初放。花初放。银灯试照，别来无恙。美人奁镜偏宜傍。珠簪金络增新样。增新样。珊瑚枕畔，绿云鬟上。
清平乐 西村,明末清初,梁清标,场空禾黍。终岁田家苦。脱却朝衣耕瘠土。闲逐樵歌渔鼓。溪翁提挈儿孙。骑驴买醉前村。野外人家如画，柴扉灯火黄昏。
洛阳春 元宵后雪,明末清初,梁清标,才过传柑佳夕。晓窗飞雪。重重帘幕落梨花，总不碍、灯和月。潇洒柴门尘绝。又添春色。踏歌声罢灞桥诗，天未许、风光歇。
眉峰碧 春暮,明末清初,梁清标,深院秋千罢。细雨梨花夜。晓起闲庭一片飞，忍又见、山桃谢。蛱蝶枝头挂。苦忆前春话。门外东风镜里颜，背人无语夕阳下。
锦堂春 闺情,明末清初,梁清标,绕砌试探芳信，捲帘放出香烟。小楼几阵廉纤雨，寒食杏花天。鸾镜羞窥瘦影，鸳衾愁里春眠。呢喃唤醒深闺梦，双燕到堂前。
海棠春 夜雨,明末清初,梁清标,寂寥春院思千缕。陌上柳、新黄才吐。暝色入西楼，雁影沉南浦。黄昏灯火无情绪。遗梦到、家山犹阻。惆怅打梨花，点点飞窗雨。
山花子 春愁,明末清初,梁清标,谩道春风不世情。愁中吹上鬓边星。归雁带来云外恨，断肠声。日暖平芜晴牧马，月明绮阁夜调笙。无限韶光多少泪，共谁评。
百尺楼 题汪蛟门百尺梧桐阁图,明末清初,梁清标,屋角碧阴浓，岩畔朱楼窅。摵摵西风一叶飞，闲倩奚童扫。捲幔茗烟沉，开径羊求到。手把残书岸帻吟，目送秋鸿小。
罗敷媚 偶见,明末清初,梁清标,春江艇子看人面，脸晕生霞。鬓影堆鸦。艳似孤村二月花。深藏生怕蜂窥见，懒扫铅华。悄映窗纱。借问当垆第几家。
阮郎归 登楼酹月,明末清初,梁清标,碧天无际近中秋。台高树影稠。雪儿一曲韵悠悠。箫声出画楼。银箭促，暮云流。娟娟月似钩。寒消酒力兴偏幽。佳人翠袖愁。
阳台梦 悼亡,明末清初,梁清标,深秋院落房栊暮。倚栏细数经行处。浓香画幔挂珊瑚，锁疏烟薄雾。空阶风飒飒，吹散芳魂几缕。一帘灯火又昏钟，疼煞黄花雨。
更漏子 梦寤,明末清初,梁清标,夜儿长，风儿细。吹入孤眠春思。青镜畔，玉楼中。枕函有路通。横空雁，黄昏雨。梦里不知客苦。情脉脉，意迟迟。迷离乍醒时。
眼儿媚 春昼,明末清初,梁清标,日射晴窗静无哗。风袅柳枝斜。有人深院，凝妆独坐，门掩桃花。追思往日重回首，心事付啼鸦。隔墙笑语，却疑春色，只在邻家。
秋波媚 夏夜,明末清初,梁清标,院落沉沉晚风清。蚱蜢送秋声。星明河汉，汗消残暑，夜露泠泠。昨宵几阵芭蕉雨，苔影上衣青。花香入座，高囗见月，疏牖飞萤。
醉乡春 十六夜,明末清初,梁清标,院院烧灯何早。重把金樽倾倒。桂阙影，一分亏，碧海青天人老。红袖桥边微笑。点缀春风多少。银花合，玉珂鸣，歌楼万点星毬小。
柳梢青 春日,明末清初,梁清标,小雨才收。平沙细草，绿满西畴。柳眼青归，桃腮红晕，人倚高楼。家家绣幕帘钩。春不管、斜阳旅愁。罗绮风前，秋千影里，马上墙头。
少年游 春愁,明末清初,梁清标,啼莺恰恰到窗纱。几缕晓烟斜。此日春城，汉宫传蜡，散入五侯家。三分春色愁中度，一半在梨花。肠断黄昏，酒醒残月，门外即天涯。
醉花阴 其一 临济村赏蔷薇,明末清初,梁清标,临水柴门槐影护。只合幽人住。篱落带斜阳，一架蔷薇，习习香风度。绿阴碧藓开樽处。客醉忘归去。远树杜鹃啼，溪静林深，疑是江南路。
醉花阴 其二 瓶梅,明末清初,梁清标,疏影一枝风袅袅。暗送寒香小。浅水照横斜，高士山中，春色生多少。黄昏孤枕江声悄。新月窥人好。遥忆绮窗前，晴雪霏霏，银蒜垂帘早。
探春令 闺情用晏叔原韵,明末清初,梁清标,琐窗黄鸟，傍人啼逗，恹恹天气。送离愁、一寸柔肠里。偏不分、鹦哥睡。画阑风雨催花坠。欹枕非关醉。算春光九十，匆匆过了，多少闺中泪。
杏花天 花朝过金鱼池,明末清初,梁清标,莺声曲岸轻阴乍。春水涨城南台榭。谁家高结秋千声架。人在卖花帘下。踏青鞋、旧游重话。记挟弹、芳原试马。杏花小雨西村社。放了东风宽假。
双调望江南 秋夜小饮,明末清初,梁清标,秋色好，檐外晚凉天。弈罢一樽携翠袖，绿窗纤手弄冰弦。二八正韶年。秋色好，莫问夜何其。风月蹉跎人老大，十年心事鹭鸥知。灯灺酒阑时。
浪淘沙 闺词,明末清初,梁清标,日影旧窗纱。昼静藏鸦。东风谨护牡丹芽。珠箔深深垂绮户，便是儿家。娇小鬓云斜。暗度韶华。春愁不减脸边霞。绣得双鸳新画谱，并蒂荷花。
鹧鸪天 春雨,明末清初,梁清标,满载离愁听晓鸡。一天风雨昼凄凄。朝来画艇春波滑，云暗遥峰黛色低。魂欲断，路还迷。山深恼煞鹧鸪啼。镜中珍重朱颜好，指日帆悬楚水西。
庭院深深 闺情,明末清初,梁清标,人远雕栊闲屈戍，芙蓉影瘦三秋。春来懒整玉搔头。山桃开尽，何处滞兰舟。紫燕不知侬落胆，飞飞触响帘钩。楝花风起入妆楼。嗔郎薄倖，珠串湿香篝。
金凤钩 其一 燕来,明末清初,梁清标,忽闻燕，来何处。向树底、双双小语。一春消息，故人情重，不爽佳期唯汝。自怜每被多情误。频劝取、不须飞去。絮泥衔得，为谁辛苦。空傍人家门户。
金凤钩 其二 上巳,明末清初,梁清标,春偷减，赊无计。怪非雨、非晴天气。梨花开落，情多生怨，难向芳草修禊。长安水畔新蒲细。可更有、佳人拾翠。兰房徙倚，梦回窥镜试。验朱颜凋未。
一斛珠 题扇头扑蝶图,明末清初,梁清标,抛残线帖。金钿巧衬芙蓉颊。花间小步香生屧。凤子蜻蛉，觅遍闲枝叶。画眉人远肠千结。满园秋色同谁说。笑携女伴风前瞥。扇扑轻罗，恼煞双飞蝶。
玉楼春 其一 送春,明末清初,梁清标,花飞南陌东风暮。肠断王孙芳草路。绿槐影里雨初晴，黄鸟声中春暗去。乱山叠叠看无数。故国遥遮云外树。一年佳景等闲抛，好梦欲寻无觅处。
玉楼春 其二 春闺,明末清初,梁清标,烧残鱼片凝妆坐。懒把蛮笺催晓课。砑罗裙子蝶须牵，玉燕钗梁花刺堕。香泥小步苔痕破。报道春归眉暗锁。绣窗儿女太憨生，手弄樱桃红数颗。
南乡子 其一 柳村小憩,明末清初,梁清标,近郭遍青畴。深柳孤村杜若洲。菡萏自开还自落，悠悠。野水闲云泛白鸥。斜卧绿阴稠。瓜种东陵觅故侯。小阮柴扃留夕照，飕飕。蝉咽西风遍地愁。
南乡子 其二 春暮,明末清初,梁清标,深院雨廉纤。燕子飞来傍故檐。清昼困人无气力，酣酣。浅晕腮痕印枕函。新样剪轻衫。独坐凝妆倚镜奁。闻道春风将暮也，厌厌。开尽桃花不捲帘。
南乡子 其三 秋夜小饮,明末清初,梁清标,秋草泣寒螀。桦烛高烧映琐窗。宛转歌声云自驻，悠扬。拼醉佳人锦瑟傍。新月照空廊。仰视明河更漏长。万事闲中堪一笑，何妨。脱帽呼卢老更狂。
雨中花 灯宵后小雨,明末清初,梁清标,前夜残灯薄雾。燕燕莺莺无数。联袂香停，弄箫人远，几阵廉纤雨。几倚乌皮吟短句。红烛依人如故。看有限风光，无端春思，不分闲窗暮。
雨中花第四体 听雨,明末清初,梁清标,百尺楼中香一缕。梦乍醒、庄生栩栩。栖半亩烟云，几竿修竹，咫尺潇湘浦。趺坐垂帘浑不语。听淅沥、落英无数。怪风袅孤灯，凉生衫袖，多是芭蕉雨。
踏莎行 其一 西郊观荷,明末清初,梁清标,高柳蝉声，远山霁色。田田菱叶呈秋碧。陂塘咫尺隔红尘，荷香不傍红尘客。露缀蒲桃，风行几席。稻花开处黄云结。渔村荻浦是吾家，十年噩梦同君说。
踏莎行 其二 暮春,明末清初,梁清标,莺啭林梢，蝶沾粉絮。押帘银蒜牵蛛缕。鸳鸯幔揭郁金寒，秋千索挂东风暮。绿暗西园，雁沉南浦。檀郎骄马知何处。章台街里片花飞，红粉楼中三月雨。
踏莎行 其三 送春,明末清初,梁清标,暖入晴窗，帘垂朱户。阑珊花事今如许。长天嘹呖两三声，闲愁不共征鸿度。暗换薰风，忙催柳絮。五陵衣马芳原暮。画楼人倚绿肥时，落红晓捲残春去。
临江仙 初春,明末清初,梁清标,花市歌楼帘半捲，六街酒碧灯红。家家行乐醉春风。五陵年少，何处系游骢。小妇新妆蝉翼巧，那知愁上眉峰。垂垂柳色夕阳中。陌头惊见，悔却觅侯封。
小重山 其一 寒食,明末清初,梁清标,春水溶溶寒食天。王孙芳草绿、上风鸢。深闺帘暮玉钩闲。人何在，一半傍秋千。堤外打榆钱。酒旗频驻马、杏花烟。莺声啭出画楼前。牢记取，年少有金丸。
小重山 其二 重阳,明末清初,梁清标,篱下参差浅澹妆。浮云残照里、又重阳。镜台空忆影双双。花无主，此日为谁黄。萧瑟罢萸囊。风烟羞故国、远山苍。登高纵目事荒唐。杯入手，惊见鬓边霜。
蝶恋花 其一 秋夜,明末清初,梁清标,御夹凉生衣袂早。雁宿沙洲，处处开红蓼。月满关河凋塞草。一声玉笛征人老。促织催寒秋思好。剪烛西窗，叹息知音少。倚仗登楼姿远眺。白云片片西山小。
蝶恋花 其二 宋荔裳观察招饮观剧次阮亭韵,明末清初,梁清标,榆荚风清飘蜀缬。水涨银塘，才过清明节。绛蜡金樽歌未歇。柳花槛外飞如雪。旧事甘陵翻数阕。今昔关情，优孟真奇绝。丝管啁啾声渐彻。鱼龙波底摇残月。
蝶恋花 其三 人日,明末清初,梁清标,红日窥窗春意逗。剪綵为人，戴胜今朝又。睡起尚嗔人语骤。晓妆无力东风透。轻暖轻寒浑似旧。笑问檀郎，验取腰肥瘦。六博闺中誇胜手。鬓边不觉金钗溜。
蝶恋花 其四 悼亡,明末清初,梁清标,衣桁阑珊菱镜悄。风雨摧花，不许朱颜老。浅笑微颦风态杳。琐窗犹自啼笼鸟。只影羞人灯暗了。长记鹣鹣，锦幄薰龙脑。两点远山谁更扫。沈郎一夕腰围小。
蝶恋花 其五 西村牡丹开时，追忆旧游，用蛟门韵,明末清初,梁清标,三径葳蕤翻綵缬。魏紫姚黄，正是开时节。疏雨淡烟游未歇。飞花片片飘香雪。翠袖殷勤歌一阕。倚曲箫声，此际销魂绝。人去亭荒音调彻。晓风柳外吹村月。
蝶恋花 其一 杏花,明末清初,曹溶,深巷卖花将客唤。候逼清明，记取韶光半。玉勒城南芳草岸，少年情味天难管。斜倚一枝娇盼远。沽酒他家，细雨空零乱。泪湿粉涡红尚浅，有人楼上和春倦。
朝玉阶 初度,明末清初,梁清标,寒催残蜡放梅时。年华今又度、鬓先知。故园何日是归期。春晖无寸报、负恩私。已看江海羽书稀。嘉平新酿熟、放杯迟。灯前争奏玉参差。莫论人世上、是谁痴。
一剪梅 其一 闺词,明末清初,梁清标,宛宛冰轮上画楼。听罢更筹。薰罢衾裯。画眉人是旧风流。对面温柔。背面娇羞。双结灯花两意投。一晌低头。半晌回眸。玉猊烟冷睡还休。倚了香篝。褪了莲勾。
一剪梅 其二 题画扇,明末清初,梁清标,翠巘遥连起白云。岚色当门。树影当门。平坡如掌静无尘。何处闲人。来访闲人。茅屋匡床几度春。花鸟相亲。风月相亲。寒香一抹暗消魂。雪意三分。梅信三分。
南柯子 其一 雨中夜坐,明末清初,梁清标,凉雨飞檐急，寒螀泣露多。西窗剪烛苦吟哦。莫问高城鼓角，夜如何。散帙生秋思，烹泉遣睡魔。诗成起舞影婆娑。今夕有无好梦，到南柯。
南柯子 其二 题扇面美人课子图,明末清初,梁清标,绿映眉痕浅，钗同鬓影斜。课儿晓起洗铅华。一任琐窗开尽，半帘花。续史齐班女，知书比谢家。碧苔小径静无哗。想像当年韦母，隔轻纱。
虞美人 午日,明末清初,梁清标,菖蒲斜映新妆晓。羞佩宜男草。绮罗轻揭入薰风。不觉流年偷换酒杯中。香闺那解愁滋味。但问花开未。小庭结子有红榴。笑折一枝亲插内人头。
恋绣衾 舟过樵含,明末清初,梁清标,树色参差青未谢。断岭重岗，一抹烟如画。漠漠江村寒雨乍。人家晒网疏篱挂。门外平桥临水榭。柔橹轻帆，清啸船窗下。远浦归舟垂钓罢。乘风欲问渔樵话。
凤栖梧 其一 初度,明末清初,梁清标,往日悬弧帘捲处。花满兰房，丝竹风前度。绿酒红灯云影驻。斑衣儿女欢声絮。今夜孤衾庾岭暮。海角笙歌，无奈思千绪。料得香闺人澹伫。好教归梦随潮去。
凤栖梧 其二 题兰陵龚节孙种橘图,明末清初,梁清标,罨画溪边园千亩。有客高怀，欲与前贤耦。种橘千林霜落后。洞庭何似丹阳守。绀碧剖来香雾陡。摘句雕盘，好倩红酥手。当日巴邛君忆否。此中不减商山叟。
凤栖梧 其三 题张卣臣所藏画册,明末清初,梁清标,万顷澄江翻石。一叶渔舟，横吹中流笛。漠漠闲云汀草碧。高岩飞练悬千尺。惊起眠鸥涛欲立。囗写沧洲，道是龙眠笔。梦到五湖三亩宅。晨钟唤醒金门客。
渔家傲 其一 雨后,明末清初,梁清标,小雨才收风谡谡。修篁交响阑干曲。澄湛一泓鸂鶒浴。酣睡足。鸟啼疑傍山家宿。潇洒闲阶桐覆屋。花开花落无拘束。门外任他车马簇。人新沐。鬓云低映窗纱绿。
渔家傲 其二 闲居,明末清初,梁清标,朝霁窥窗三径晓。草堂昼静闻啼鸟。插懂编篱随意好。云自到。落英一任西风扫。啜茗摊书尘事少。开残黄菊寒催早。蚁战蜂围何日了。青门道。回头不满山人笑。
渔家傲 其三 题王烟客摹黄鹤山樵画册,明末清初,梁清标,文吴中凋谢了。娄江留得西庐老。茗碗香炉人静好。桐阴悄。闲窗摹出山樵稿。词客画师称二妙。蓬莱水浅乾坤小。一带林峦云浩渺。尘事少。卧游似傍龙眠晓。
锦帐春 春暮,明末清初,梁清标,柳色摇金，莺声如剪。谁打叠、春光成片。落花风，寒食雨，想海棠睡晚。重帘深院。何限离情，这般消遣。收拾去、韶光一半。语东君，留暮景，把芳菲莫捲。人归非远。
苏幕遮 其一 寒食,明末清初,梁清标,杏花烟，榆荚雨。绿映平桥，又见春如许。油壁车轻寒食路。细草芳樽，邀取春光驻。啭莺楼，归雁浦。柳外梨梢，愁煞长亭暮。天意也知离别苦。片片轻云，遮断人行处。
苏幕遮 其二 彭湖舟中，题弘载所藏吕半隐画册,明末清初,梁清标,石林幽，茅屋小。今古丹青，举似吴兴少。蜀客移家浮玉峭。供养烟云，挥手红尘早。片帆轻，岚翠袅。宛委词人，携得江山到。懒瓒风流浑未杳。几幅溟濛，过眼匡庐晓。
钗头凤 闺怨,明末清初,梁清标,帘栊悄。流苏小。薰笼斜倚香还袅。欢方嫩。愁来顿。纤腰非旧，湘裙争寸。褪。褪。褪。钗轻掉。梅如笑。银缸生晕灯花爆。春将近。鸿无信。天涯人远，金钱难问。恨。恨。恨。
锦缠道 初度,明末清初,梁清标,冰雪柴门，寂寞岁寒时候。跳双丸、悬弧今又。风尘澒洞人非旧。剩得闲身，浪逐烟波叟。叹种种颠毛，不堪回首。春酿熟、好烹羔剪韭。佳人翠袖殷勤，且主盟花月，漫说经纶手。
天仙子 七夕小饮，用张先韵,明末清初,梁清标,急雨斜风临槛听。疏阑晚霁花初醒。又逢此夕会天孙，频揽镜。怜清景。细数流年心自省。一片秋云筵际暝。杯光浮动星河影。烛花重剪话团圞，萤不定。喧才静。新月窥人苔满径。
青玉案 其一 重阳,明末清初,梁清标,帝城九日晴偏好，叹秋水、芦花老。送目登楼云浩渺。疏林烟霭，夕阳宫阙，数点苍山小。经年车马东华道。节序匆匆、寒霜早。遥忆东篱花绽了。新醪才熟，茱萸同插，一个人儿少。
青玉案 其二 题扇面蜂蝶,明末清初,梁清标,落花飞絮游丝罥。傍若个、秋千院。凤子蜻蛉双翅颤。寻香沾粉，缀红成片。莫使愁人见。绿烟如织银塘慢。性癖长耽花鸟伴。苦被黄尘催鬓短。谢池春咏，滕王蝶恋。写入轻罗扇。
醉春风 除夕,明末清初,梁清标,春色浑如昨。烧烛闻宵柝。追思往事总成尘，错。错。错。出岫闲云，忘机鸥鸟，那堪耽搁。三载甘萧索。又被浮名缚。重来人事一翻新，薄。薄。薄。爆竹声中，屠苏杯底，且同斟酌。
卖花声 其一 清明,明末清初,梁清标,日射晴江，影动柳塘花坞，斗芳菲，榆烟杏粥。五陵游冶，踏河桥新绿。对东风，笑人孤独。朱门此日，座拥满堂丝竹。鹧斑烧，翠围红簇。天涯人远，冷奁香钗玉。怕消减，金蝉一束。
卖花声 其二 夏日雨中,明末清初,梁清标,炎熇沾衣，骤雨忽来庭院。洗京尘、不须纨扇。凉飔入幕，袅孤灯零乱。喜天际、轻雷渐远。披襟杂坐，朋辈风流萧散。遣闲情，蛮笺茗碗。最关人意，有檐花红绽。任阴晴、浮云舒展。
谢池春 花朝,明末清初,梁清标,赵苑烟霏，青入春山如画。叹无端、钓纶收罢。轻寒轻暖，有晴郊车马。那堪酬、好天良夜。朱门绮户，处处秋千高挂。斗新妆、东风帘下。花朝孤邸，怕酒阑灯灺。何时向、成都占卦。
两同心 岭南归兴,明末清初,梁清标,妆阁灯红，王孙草碧。惊烽火、罗袖啼痕，忆远棹、粉奁寒夕。对东风，两地牵愁，韶光抛掷。今日江帆回北。满船春色。雕笼锁、鹦鹉音圆，名香选、鹧鸪斑擘。报深闺，不爽刀环，海南归客。
行香子 其一 登斋中小楼,明末清初,梁清标,雾敛高旻。楼敞无尘。捲残霞、恰受斜曛。俯凭飞槛，远眺城闉。看花如绣，山如沐，草如茵。绿窗窈窕，碧树缤纷。傍朱栏、怪石嶙峋。奇书堪把，浊酒重斟。喜冬宜雪，秋宜月，夏宜云。
行香子 其二 春日过中山雪海留宿唐城,明末清初,梁清标,古道斜曛。野水孤村。暂停骖、频叩柴门。故人向劳，握手开樽。看三眠柳，千亩稻，一川云。抵掌高论，酒罢灯昏。问乾坤、得失谁分。尘缨堪濯，三径犹存。是柴桑里，隆中宅，武陵津。
行香子 其三 宿清风店,明末清初,梁清标,鸦乱斜阳。绿柳千行。村墟外、禾黍平岗。人家烟火，归垄牛羊。喜中山近，新市渡，是吾乡。亲朋聚首。浊醪在牖。乍相逢、先问农桑。三年京国，万里遐荒。看灯生晕，人已倦，话偏长。
小桃红 春晴,明末清初,梁清标,陌上风微逗。暖日烘晴昼。砌草才生，游鳞初跃，卖饧时候。看家家齐把绣帘开，试青衫红袖。寂寞城南柳。望断家山岫。燕子无情，杏花何处，春过八九。鬓萧萧难逐少年场，揽镜羞回首。
江城子 书屋新成,明末清初,梁清标,蕉林新馆旧槐风。日初红。上帘栊。棐几藜床，窈窕绿窗中。曲曲栏杆花径小，谁是主，有卢鸿。楼头虚敞月溶溶。淡烟笼。远山峰。客至开樽，随分两三钟。恩赐闲居容懒慢，身外事，任天公。
月上海棠 庭前秋色,明末清初,梁清标,西风暗里窥窗牖。小庭闲、独立夕阳久。花落金钱，露葵开、药栏如绣。关情处、自叹吾衰白首。暂来蝴蝶黄昏候。对深杯、辜负红酥手。消受清芬，怎当他、凉侵衫袖。秋云外，几层家山是否。
千秋岁 其一 长至泊庐山下,明末清初,梁清标,遥青缥渺。彭蠡湖天晓。葭管动，阳回早。香闺添綵线，画阁薰龙脑。人何处，楼船官烛寒相照。星渚环山堞，战垒埋荒草。伤往迹，浑如扫。炉峰烟未改，鹿洞云还绕。涛万叠，月明一点匡庐小。
千秋岁 其二 和酬王丹麓五十一自寿韵,明末清初,梁清标,琴书日换。长啸凌天半。龙卧处，烟云变。文传京洛贵，酒兑余杭贱。春色好，飞花红缀堆床卷。溪上斜阳晏，两耳松声乱。蛮触事，惟消叹。自馀尘土梦，遥缔神交愿。歌一曲，翠蓬东望明霞幻。
柳初新 冬词,明末清初,梁清标,晴檐飞雪帘栊护。翠被篆添香缕。海棠睡足，脸潮微晕，钗落鬓横斜雾。红上琐窗如许。恼侍儿、催人匆遽。纤手牵郎且住。怯朝寒、枕傍低语。眉心频蹙，楚腰半亸，不尽怨云愁雨。欲起又同偎倚。最难听、鹦哥声絮。
千秋岁引 除夕,明末清初,梁清标,客舍东风，高城夜角，灯火千家闭楼阁。谁将物华妆点就，偏遗旅况寒如昨。颂椒篇，屠苏酒，成差错。闻说笙歌归院落。闻说画堂垂绣幕。爆竹声声总萧索。浮踪滞留残蜡后，音书悔订春前约。梦儿中，枕儿上，休忘却。
越溪春 高司寇召饮，演秣陵春新剧,明末清初,梁清标,二月莺啼风日丽，蒋径暂开扃。主人情重倾杯斝，剪烛花、奏出新声。太史填词，秣陵春色，司寇园亭。风流双影分明。搬演小秦青。丽谯三点四点漏滴，华堂斗转参横。多难一身行乐地，俯仰欲沾缨。
爪茉莉 末丽,明末清初,梁清标,正苦薰风，早清芬细浥。黄昏后、觅枝寻叶。翩翻萼影，引惹动、闲庭蛱蝶。摘来缀、宝髻瑶钗。盈盈暗添笑靥。花神有意，巧批了风流牒。新浴罢、晚妆宁帖。斜簪绿鬓，恰宜衬、芙蓉颊。伴鹣鹣、枕上粉脂融浃。众香国，魂梦贴。
鱼游春水 上谷立春,明末清初,梁清标,东风开晓市。晴照金台云气紫。春来天上，巷陌渐薰罗绮。玉烛长调禁苑中，锦鞯争试香尘里。吹笛一声，画楼独倚。三辅名城高起。又见鬓边新燕子。青幡兼遇灯宵，韶光信美。闺人划损钗头凤，羁客愁倾樽内蚁。归梦如酲，流年似水。
东风齐着力 其一 立春,明末清初,梁清标,郊外青幡，盘中生菜，人乐时康。惠风布满，春水泻横塘。竞戏鱼龙角抵，朱楼上、小妇笙簧。映钗色，剪花彩燕，香浥罗裳。莫问鬓边霜。百年内、谁存旧日清扬。黛眉巧画，半醉倚银缸。肯负签声竹影，酬良夜、细语平章。喜公道，不分冷暖，惟有东皇。
东风齐着力 其二 十四夜，用胡浩然韵。,明末清初,梁清标,百宝灯轮，六街鼓吹，做就繁华。凤城月满，春到万人家。多少朱门贵客，张高会、笑拥名娃。香风送，炉添鹊脑，斗帐低斜。幽兴亦堪夸。清影里、冻枝绛烛交加。一帘夜色，别自贮烟霞。小擘乌丝写句，迎人意、暖阁梅花。闲消受，霜相素盏，春饼芹芽。
满江红 其一 柏棠村赏牡丹,明末清初,梁清标,春草孤村，茅亭立、老槐如昨。香满院、名花倾国，临风绰约。三径才开佳客至，一樽细雨同斟酌。叹十年、宦海历风尘，空耽搁。钟鼎业，波涛恶。林壑里，无拘缚。趁日长体健，流连芳萼。屋角远山青欲滴，溪边钓艇鱼新跃。看眼前、世事谩关情，秋云薄。
满江红 其二 题柳村渔乐图用吕居仁韵,明末清初,梁清标,万柳藏村，人家住、白鸥溪曲。但编篱插槿，结茅为屋。门外浅汀清似练，窗前抱膝人如玉。雨才收、荡漾两三舟，冲波绿。堪对酒，陶潜菊。宜啸咏，王猷竹。羡渔翁妇子，何荣何辱。画阁朱门凋谢了，浮家泛宅随时足。只一竿、明月不须钱，烹鱼熟。
满江红 其三 夏日晋陵陆恂若过访留饮,明末清初,梁清标,小隐柴荆，有嘉客、远寻茅屋。侵屐齿、槛横浮翠，砌添新绿。帝里旧游蝴蝶梦，田间今和渔樵曲。几年来、世事似浮云，多翻覆。槐风起，凉生粟。雷雨过，花如沐。且论文把酒，更开棋局。此夕莫愁银箭急，明朝又向红尘逐。问东篱、菊绽可重来，村醪熟。
满江红 其四 高司寇召饮园亭，赋谢,明末清初,梁清标,司寇风流，归来筑、柳塘花屋。帘半捲、西山烟霭，北堂丝竹。洛下耆英年齿会，翠眉低唱颜如玉。论人间、底事最关情，芳樽绿。敦交谊，羞流俗。怜旅客，忘荣辱。醉良宵灯火，举觞相属。已下青衫司马泪，宁堪重顾周郎曲。愿同君、携手混渔樵，何仆仆。
满江红 其五 悼亡,明末清初,梁清标,造物如何，遽收拾、鸳鸯牒早。把香天粉井，劫尘埋了。初拟鹿门同载去，那知更踏长安道。到如今、白首送青春，真颠倒。蜃市结，风鬟袅。午梦醒，槐宫杳。想定情良夜，倚灯人小。紫蟹黄英难共醉，都堪摩作凄凉稿。对西风、独立哭斜阳，闲花草。
满江红 其六 寿王敬哉宗伯,明末清初,梁清标,洛下樽开，羡龙马、精神奕奕。称觞处、西山佳气，南皮词客。曳履容台兴礼乐，拂衣棋墅娱泉石。傍晴窗、纨素画沧洲，烟云碧。斟法酝，鹅笙炙。粉舞袖，乌衣集。正小春时节，肯教虚掷。凤羽朝回频问寝，蝇头花底闲濡笔。论长安、福寿更谁同，君无匹。
满江红 其七 过黄梁梦有感,明末清初,梁清标,官柳参差，消磨尽、英雄多少。问华胥远近，黄梁迟早。仙侣已随云影去，行人又上邯郸道。怪枕中、日月一何长，河山小。村市畔，墟烟袅。亭榭外，残荷老。任开山汗马，闲花野草。壁上痴人争说梦，那知醒里多颠倒。倩西风、一夜捲空花，都堪扫。
满江红 其八 舟泊滕王阁下,明末清初,梁清标,淼淼寒涛，看百尺、蜃楼高结。问此地、何年画栋，几时明月。帝子阁空云已散，词人赋就名还揭。下长帆、对酒数凭栏，江天云。帘捲处，岚光叠。霞影外，沙沉铁。叹楼船组甲，当年烟灭。鹢首凄清凫鸭度，波心瀺灂鱼龙咽。搅笙歌、客醉旧江山，乡心切。
满江红 其九 雄州感旧,明末清初,梁清标,浈水渐渐，几番历、兴亡今古。伴戈船羽檄，珠帘歌舞。总角曾看瘐岭月，白头更听凌江雨。问当年、城郭旧衣冠，皆黄土。翻翡翠，银塘去。回紫燕，雕梁语。叹春风一样，朝朝暮暮。天许远来星汉客，不堪往事伤心数。怪海南、夙世有何缘，游重补。
满江红 其十 送定九归广陵,明末清初,梁清标,淮海才名，廿余载、词场独步。叹落落、东原抱膝，翛然环堵。挟策长安欣会面，相如小试梁园赋。冠群英、不愧旧家声，方城祖。樽前指，津亭树。别后咏，江云句。论文章风义，都堪千古。新柳堂边书带长，芙蓉墅畔秋云护。趁西风、重听广陵涛，江村暮。
满江红 其十一 次韵训宗定九,明末清初,梁清标,客去梁园，经年别、邹阳枚叔。双鱼到、齐纨佳句，琳琅盈目。自愧疏慵真忝窃，定交缟带多名宿。忆蕉林、把酒对斜阳，人如菊。载新柳，三间屋。携万卷，山林福。笑蜗争蚁斗，纷纭朝局。遥想东原春色好，横斜梅影亭亭竹。问蒋家、三径许谁过，羊求熟。
满江红 其十二 秋日广陵箫灵曦寄画册，赋此为谢,明末清初,梁清标,邗上书来，平添我、小堂秋色。渲梁处、烟云满纸，珊瑚架笔。驱驾河阳追懒瓒，赵家粉本今重出。向晴窗、流览顿移情，风萧瑟。思把臂，河山隔。开图画，如相识。早长安传遍，兰陵佳客。文沈风流凋谢久，扬州花月谁争席。老江村、傲骨不干人，耽岑寂。
玉漏迟 其一 闺思,明末清初,梁清标,篆烟消锦幄，愁中又听，漏声催早。卸罢残妆，绣被暗生寒峭。想像前宵好梦，剩瘦影、兰缸相照。灯晕小。雁鸿报到，归人犹杳。消息试探梅花，待漏泄春光，可同欢笑。欹枕钗横，画楼几番慵眺。一纸音书寄语，问白发、近添多少。奁镜悄。眉峰为谁频扫。
玉漏迟 其二 十五夜，用宋祁韵。,明末清初,梁清标,烟花开紫陌，家家绣户，华灯悬早。上苑东风，吹到郊原细草。烧遍旗亭绛蜡，弄春色、冰澌芳沼。楼阁悄。何人深院，新妆偏巧。一樽散遣闲情，招词客南皮，逢场欢笑。箫鼓西邻，助我月中清眺。待得酒阑烛烬，喜自有、寒花相照。金勒杳。游人画桥多少。
瑶台第一层 江亭宴集,明末清初,梁清标,万里羊城今咫尺，飞帆幕府留。舣舟三水，帘开珠箔，幢拥清油。海天烟暖，瘴岭客来，一洗羁愁。喜春早，正红生亭榭，绿满汀洲。朋俦。主人情重，凤笙龙笛夜啁啾。尉佗台畔，田横岛外，半醉江楼。对蛮方节钺，把手处，头鬓霜稠。转歌喉，问谁占星使，到自神州。
玉烛新 乙酉元日,明末清初,梁清标,雪晴开曙早。看遍布王正，条风拂晓。轻烟丽日，椒觞暖、共说丰年佳兆。春衣儿女，喜得岁、樽前频绕。山中卧，击壤清时，追随牧童村老。回思当日先皇，正颁赐天厨，云和缥渺。大酺同庆，陪鸳鹭、每近龙颜欢笑。孤臣无状，此际包容非小。今何幸，放逐沧浪，尚安覆帱。
水调歌头 其一 寄怀王敬哉宗伯,明末清初,梁清标,椒酒催残腊，綵胜斗新妍。回首青门分袂、离别再经年。遥想柳堂深处，春夕烧灯嘉会，酬和白云篇。记忆山中客，频为寄鱼笺。香一缕，书数卷，只高眠。当时忝窃师门，同学又同官。君近九重天上，我在北潭池畔。相望各风烟。何日重携手，身健且加餐。
水调歌头 其二 春夜郝雪海侍御自都门还，过邸中,明末清初,梁清标,把袂东风里，斜日驻青骢。携来天上春色、慰我客途穷。夜话旧游燕市，惆怅河山已邈，聚散酒垆中。抵掌论今古，尘世几英雄。剪银烛，歌白雪，调谁同。怜君国士，十载蓑笠尚飘蓬。犹是当年河朔，慷慨风流未坠，领袖有诸公。且共樽前醉，心事托飞鸿。
满庭芳 其一 观女伶演淮阴故事,明末清初,梁清标,绛烛清宵，彩云华馆，蛮腰细舞回风。婵娟忽变，绣袄染猩红。锁甲艳分雪色，兜鍪小、双颊芙蓉。氍毹映，将军红粉，锦伞黛眉同。登坛，当日事，衣冠优孟，写出偏工。叹英雄佳丽，一样飘蓬。飞絮落花旧恨，谁怜取、桃李春秾。乘月夜，衣香人面，莫放酒杯空。
满庭芳 其二 寄酬申凫盟，次前韵,明末清初,梁清标,河朔才名，传家忠孝，词场共羡阴何。故人纨扇，赠我惠风多。别后停云一载，遥山矗、马服嵯峨。烛花剪，西窗鸡黍，怅望阻滹沱。荆扉，常昼掩，老渔相逐，雨笠烟蓑。任世情翻覆，衮衮颓波。悬想洺醪已熟，高卧处、对酒当歌。拟他日，沧浪携手，长啸踏青萝。
满庭芳 其三 再叠前韵，答申凫盟,明末清初,梁清标,三载伤离，一丘甘老，名山近业如何。孤臣再录，惭负主恩多。忽尔惊心投杼，空翘首、双阙嵯峨。春将半，浮踪久滞，乡梦绕滹沱。良朋重念我，齐纨丽句，来自烟蓑。奈萦眸家岫，行矣风波。旧日酒垆客散，燕市里、曾否悲歌。关情处，伊人宛在，残月满青萝。
满庭芳 其四 立秋,明末清初,梁清标,茅屋三间，槐庭一叶，金凤乍入绳床。年年此际，凉思满奚囊。廿载黄梁梦境，一撒手、转眼荒唐。间消受，幽花文蝶，秋水玉簪香。商量。喜计日，东篱绽蕊，紫蟹迎霜。问谁家新酿，早熟先尝。万事休教挂齿，惊魂魄、利锁名缰。登高处，远山萧飒，孤雁度斜阳。
满庭芳 其五 中秋,明末清初,梁清标,细雨才收，浮云乍敛，西风捲雾初晴。香飘桂子，秋草满闲庭。入夜冰轮当午，小楼外、碧巘纵横。微茫里，万家灯火，树色暝烟平。氍毹纷舞袖，红牙按拍，小妇鸣筝。任玉绳低转，客醉沾缨。十载东华旧梦，回首处、心悸神惊。趁佳节，空明如洗，坐待月华生。
满庭芳 其六 城南泛舟,明末清初,梁清标,城绕春流，堤藏萧寺，人家半倚晴溪。轻风暖日，布谷数声啼。一棹船如天上，关情处、岸草萋萋。空回首，故园柳色，烟景望中迷。依稀。想此日，清明近也，桃杏开时。叹嗟砣踪迹，物换星移。举网鲜鳞入手，开笑口、聊醉春卮。酒阑后，斜阳驻马，目断画侨西。
满庭芳 其七 寿王敬哉宗伯,明末清初,梁清标,绿醑方浓，黄花未谢，后堂深处张筵。歌钟舞袖，轻暖小春天。犹忆尚书曳履，九重识、风度嶷然。归田后，行年七十，步屧若飞仙。翩翩绕膝下，凤毛麟角，璧合珠联。更闲吟新句，小擘蛮笺。客至频开东阁，浑不数、座上三千。趋庭日，折冲樽俎，潭笑息烽烟。
满庭芳 其八 秋夜观剧，中有歌者娟秀如好女,明末清初,梁清标,霁色迎人，檐花恋客，暇日帘敞前楹。杯浮醽醁，秋满凤凰城。笑听吴歈佐酒，繁丝与、夜气同清。灯儿下、梨花素面，看煞小秦青。轻盈。且漫说，殷勤渭唱，窈窕旗亭。尽烧残绛蜡，炙暖鹅笙。奏彻江东白苎，座中有、杜牧多情。浑消尽，闲愁万斛，瑶瑟忆湘灵。
满庭芳 其九,明末清初,梁清标,京洛游从，霅溪才子，词源三峡泱泱。清宵过我，洗盏泻寒浆。倒徙英流满座，有人号、枚叔邹阳。披襟处，葵榴交映，暑气散虚堂。谭深频剪烛，孝廉船到，三日留香。更花间兰畹，新句投将。耳后轻风习习，千秋事、把酒商量。中山酝，泠然似水，澹意莫相忘。
烛影摇红 其一 正月十四夜,明末清初,梁清标,绮户寒轻，千门不闭楼台晚。丽谯吹歇罢葳蕤，九陌香尘满。何处箫声近远。试华灯、春风庭院。闲身天许，游冶场中，流连歌管。暗想当年，团圞儿女清宵宴。翠眉低唱漏声沉，绛烛西窗剪。此夕人移物换。频搔首、霜侵鬓短。月明依旧，火树光摇，星桥烟暖。
烛影摇红 其二 悼亡,明末清初,梁清标,举案清娱，流苏宛转低屏箔。熏香傅粉绝纤尘，窗几浑如昨。寂寞梧桐夜雨，何从觅、金钗钿合。记来朝罢，小立妆台，看他梳掠。愁鬓安仁，丝丝总为情担阁。并头菡萏褪红香，一霎西风恶。自古聪明薄命，男儿泪、英雄气索。遣哀无计，此恨绵绵，地长天阔。
烛影摇红 友人出家伎佐酒,明末清初,梁清标,绛烛秋宵，朱懒曲曲芳酝。曼声檀口啭雏莺，腻脸薇香嫩。乐府新翻偏韵。乍回眸、红潮微晕。元人宫调，吴下排场，风流重认。舞罢前溪，蜡媒落翠欢无尽。宁王玉笛莫愁歌，更有蛮靴衬。销却柔肠一寸。怕催人、漏铜滴紧。愁多子野，狂发分司，笑回红粉。
帝台春 春怀,明末清初,梁清标,晴日炙。雪初消，池水碧。游鲤负冰，好鸟窥人，闲愁增剧。追忆年时香阁里，携手看、故山春色。奈而今，恼乱东风，偏吹孤客。春犹昔。浑暗掷。人咫尺。何从觅。叹陌上青青，又生芳草，薄暮绿烟如织。湖海气难一旦减，儿女泪已千行滴。渐近了花朝，怕重提寒食。
夏初临 初夏,明末清初,梁清标,蔽日初槐，啼花娇鸟，疏篱渐长新篁。永昼人间，薰炉细细焚香。漫誇世路名场。远风波、碧簟清凉。蝶须坠粉，鱼吹蘋末，莺弄笙簧。好书堪把，苦茗频斟，湘帘半捲，燕子飞忙。香闺双陆，倦来午梦偏长。小立斜阳。映纱橱、笑看残妆。耐平章。无边风月，自在年光。
孤鸾 壬子除夕,明末清初,梁清标,禁城喧热。正爆竹声催，漏铜风咽。小阁灯孤，往事向谁重说。春到何家庭院，助新愁、满门冰雪。枉有屠苏岁酒，恨椒花颂绝。想五侯、甲第欢无歇。把龙笛鹅笙，檀口吹彻。那管寒衾薄，有人儿凄切。珊珊玉珂初动，又趋朝、晓鸡时节。试问明镜里，添几茎华发。
双双燕 感怀,明末清初,梁清标,萧萧易水，问何事春来，助人凄恻。苹香柳嫩，妍景任教抛掷。聊话郎山雨夕，又梦绕、潭固烟色。纷纭身世多般，已见雁飞南北。谁遣头须顿白。怕纵有春风，也难消得。壮怀无奈，说甚肝肠铁石。况听高楼弄笛。盼不到、渔蓑消息。试看陌草青青，正是杜陵寒食。
玉蝴蝶 棠村看牡丹,明末清初,梁清标,报到西村花发，春风一夕，香满疏栏。载酒携笙，亭畔淡淡云烟。弄轻阴、新篁院宇，翻翠浪、绿野平田。草芊绵。花名倾国，蛱蝶翩跹。留连。芳郊细马，红妆垂袖，一笑嫣然。银甲调筝，几多心事入眉湾。岂相逢、琵琶江上，浑不让、棋墅东山。耐人看。斜阳松影，倦鸟知还。
凤凰台上忆吹箫 其一 忆远,明末清初,梁清标,丝袅垂杨，烟迷芳草，携樽犹是春游。忆去年此日，花径风柔。喜得娇姝相伴，移小步、泥印莲勾。吹笙罢，纤腰倚树，一笑回眸。难留。彩云忽散，人一去新来，冷落歌喉。奈关河迢递，燕语空楼。唯有孤村残照，画桥畔，野水东流。停杯处，凭阑望远，白了人头。
凤凰台上忆吹箫 其二 悼亡,明末清初,梁清标,衣冷筠笼，尘封瑶瑟，顿教白了人头。叹镜奁虚掩，风动帘钩。比翼生生世世，灯背处、私语都休。燕台月，新添憔悴，恰是中秋。休休。同林宿鸟，缘底事分飞，一霎难留。剩寒檠独照，露下妆楼。想像珊珊环佩，频怅望、几断双眸。空消受，江淹有恨，宋玉多愁。
绛都春 上幸真定恭赋,明末清初,梁清标,霓旌羽葆。看玉勒飞尘，翠华临早。雨洒郊原，风静天街开驰道。红云昼护龙旂晓。黄衣是、圣人年少。万家环拥，千官拜舞，共瞻奇表。非小。名城三辅，人何幸得赌、天颜微笑。猎罢长杨，月色甲光寒相照。残星夜角营门悄。恩浩荡、村墟无扰。雪中黄竹歌成，争传睿藻。
万年欢 其一 元夕,明末清初,梁清标,午夜晴烟，早六街灯火，交侵明月。春树人家，遥傍春城双阙。迤逦钿车成列。亸罗袖、肤光欺雪。春山澹，止水盈盈，笑看帘幕风揭。清丝凄切。楼头少妇鸣笙坐，幽恨难说。白马金鞭，知向谁行游歇。舞榭酒阑烛灭。侯门闭、内筵重设。空伫望、薄倖归来，深闺眉峰双结。
万年欢 其二 汪蛟门舍人举子，赋此志喜,明末清初,梁清标,明月扬州，正缤纷桂子，飞来瑶阙。入掌珠圆，产自渥洼丹穴。试听啼为英物。有多少、瑞云高结。开汤饼、廿四桥边，玉箫檀口吹彻。弄獐书帖。京华羁客成一笑，屐齿应折。慧业文人，早向金闺名揭。今喜书香堪接。看蓬矢、桑弧初设。卜他日、谢氏超宗，凤毛检觅重说。
高山流水 题汪蛟门少壮三好图,明末清初,梁清标,舍人早达擅才名。写孤怀、聊寄丹青。红袖俨成行，清丝奏出新声。牙签满、图史纵横。便便腹，指点双鬟索酒，小妇鸣筝。且闲情作达，蜗角讵堪争。飞腾。看征逐如许，浑冷落、翠黛金罂。千古有彦瑜，知己长揖为朋。世人谁醉、复谁醒。破愁城，吾衰读书恨晚，杯酌难胜。尽风流三般，总让与汪生。
念奴娇 其一 夏夜,明末清初,梁清标,凉侵疏簟，看星河渐转，频催城柝。百合香匀新欲罢，月照残妆绰约。纨扇初停，冰肌无汗，重试罗衫薄。花阴携手，一枝轻罥钗落。闻道世态浮云，长安棋局，俯仰成今昨。人在瑶台清露下，消受藤床珠箔。横笛高楼，鸣蝉满树，尘事浑抛却。西风转眼，又惊吹到帘阁。
念奴娇 其二 送家光禄兄北上,明末清初,梁清标,西山荐爽，堪拄笏飘坠，井梧一叶。门外骊驹争祖道，分序雁行南北。十载亲闱，两悲风木，种种颠毛白。老成高卧，静看车马心折。正逢乞巧针楼，天孙会合，惆怅人间别。主圣时清须一出，岂得久淹泉石。事了拂衣，功成身退，早遂渔樵业。雕邱无恙，韩溪同泛烟月。
念奴娇 其三 遣兴,明末清初,梁清标,十年京国，空孟浪解组，一身如叶。浩荡凉飙来木末，霜满滹沱河北。俯首浮名，惊心世路，回想头堪白。书生傲骨，腰围宁使轻折。拼取潦倒词场，醉眠锦瑟，挥手红尘别。茅屋三间容膝了，何必平泉奇石。雨笠云蓑，闲花野草，管领幽人业。江山无尽，莫教辜负风月。
念奴娇 其四 家光禄西庐习静再叠前韵,明末清初,梁清标,繁华著眼，看古今得失，浮云飘叶。暑往寒来驹隙影，早见塞鸿辞北。槐国无喧，渔村高枕，忍负洲苹白。东华翘首，羊肠空叹千折。闻说重理蒲团，再安丹灶，不与家人别。况有玉清堪共隐，奚用受书黄石。蕉露研朱，松风啜茗，勾当山居业。他时出访，杖藜同踏萝月。
念奴娇 其五 赠同年魏莲陆并祝初度,明末清初,梁清标,纸窗茅屋，有先生抱膝，小门回折。荒径全萦书带草，床上凝尘满席。五马归来，三间高卧，独耐袁安雪。萧然环堵，猪肝肯使轻说。闻道初度佳辰，墙头过酒，剪烛招狂客。万事何如杯在手，莫问新来华发。栗里琴樽，庞公夫妇，岁岁娱泉石。故人寒邸，梦留斋畔凉月。
念奴娇 其六 悼亡,明末清初,梁清标,啼猿声里，正萧疏一片，霜天秋色。弦续鸾胶看两两，比翼连枝无别。洛浦珠沉，湘灵瑟冷，剩有寒螀咽。钟情我辈，那堪兰蕙重折。回首灯火春宵，茗炉佳夕，鸳枕偎犹热。留得零香馀粉在，种就柔肠千结。为问飞琼，还归天上，可忆来时节。蚕丝难尽，梦回帘外残月。
念奴娇 其七 寿退谷先生,明末清初,梁清标,圣朝遗老，拥琴樽图史，婆娑清昼。传得关闽当日学，独把残编穷究。道在斯人，晴窗高卧，闲却经纶手。一庭风雪，喜当介眉时候。绕膝彩袖重重，持觞共祝，宰相山中久。谢客著书多岁月，小阁藤深松茂。鹤发丹颜，凭烟云好，供养容如旧。春风盈坐，笑看车马驰骤。
念奴娇 其八 江行用东坡韵,明末清初,梁清标,吴头楚尾，挂长帆、别是一般风物。白浪排空天作堑，界破东南半壁。远树微茫，遥峰断续，夹岸霜如雪。烟波无恙，消磨几许人杰。坐听鼓吹中流，候风回五两，棹歌齐发。向晚推窗指顾中，数点渔灯明灭。牛斗浮槎，乡关回首处，顿更毛发。空江渺渺，凭栏凉转新月。
念奴娇 其九 过绿柳长廊有感,明末清初,梁清标,滹沱南陌，忆当年、绿柳依依堪折。夹道长条张翠幄，清影寒生六月。汗滴征衫，尘飞驿路，到此清凉别。今来驻马，浓阴一旦残缺。闻道旧日隋堤，春来渭树，空有蝉声咽。可惜长廊烟雾冷，转眼繁华销歇。莫问秋风，树犹如此，何况三千发。长途搔首，愁听枝上啼鴂。
念奴娇 其十 舟发章门杨陶云载梨园置酒叙别,明末清初,梁清标,江城如画，雪初晴、渺渺长天空碧。好友轻帆携酒到，载得满船春色。吴下秦青，新翻乐府，横吹宁王笛。旅怀无奈，茫茫对此交集。怜我海角浮踪，逢君迁客，相对头堪白。舞罢柘枝歌子夜，搅起鱼龙窟宅。杜牧情多，司空见惯，懊恼红灯夕。地邻湓浦，青衫今日重湿。
念奴娇 其十一 寄罗弘载越中,明末清初,梁清标,兰桡画桨，岭南舟、共泛湖天寥廓。髯客扬舲兰渚去，折柳滕王高阁。江上登楼，樽前击钵，转眼分今昨。云山千叠，旧游顿尔萧索。闻道戍堞烽烟，戈船鼙鼓，宛委军声恶。当日应徐无恙否，八口可安林壑。阮瑀从军。陈琳草檄，岂叹功名薄。为询罗隐，壮怀肯令飘泊。
念奴娇 其十二 次韵酬罗弘载,明末清初,梁清标,天涯初度，雨新晴、过岭寒消花放。孤客牙门开晓角，欲说离愁谁问。海峤樽罍，蛮儿歌舞，良夜同人饷。多情子野，百端齐到心上。独幸岘首碑存，楼船战罢，依旧繁华相。共道先人今有后，父老车前相望。好友鸿篇，词场彩笔，竞奏阳春唱。深惭衰鬓，斗筲每自知量。
念奴娇 其十三 秣陵留别方邵村侍御,明末清初,梁清标,海天归棹，近长干紫气、遥看山色。骢马来从桃叶渡，执手唏嘘今昔。诗酒人豪，江湖孤艇，老去称狂客。七年重过，沧浪头鬓双白。闻尔六诏风烟，五羊珠月，尽入临川屐。我亦越王台畔过，恨少罗浮片石。世事如萍，旧游难再，且听桓伊笛。劳劳亭上，暮云顿阻南北。
念奴娇 其十四 送曹颂嘉中翰省觐见、归江阴。,明末清初,梁清标,金门倦客，恋庭闱、顿使梁园萧索。大雅榛芜君崛起，健笔韩欧复作。排阖纵横，飙回浪激，珠玉随风落。雄文读罢，瓣香今日重握。惆怅暑雨红亭，才人萍散，挥袖饥臣朔。子舍承颜清昼永，细把千秋商略。申浦奇云，大江华月，高咏恣横槊。岩栖未稳，相知半在黄阁。
念奴娇 其十五 寄兄子冶湄，时以郡佐领县事,明末清初,梁清标,河桥冰泮，早匆匆又遇、传柑佳节。惆怅阿咸官越峤，闲却竹林烟月。五马风流，双凫仙舄，日判倥偬牒。水犀战罢，江头烽火才歇。闻道露冕春田，折腰公府，不废登临屧。忆昔乌衣游侣散，管领湖山千叠。寄我新词，为添清兴，永夕浮蕉叶。倘询宦况，别来头鬓垂雪。
念奴娇 其十六 新筑书屋,明末清初,梁清标,蕉林名久，问先生何处、为君书屋。随地诛茅莳药草，卜构朱栏数曲。北牖琴樽，南窗烟月，舒啸当休沐。旧阴清影，雨馀频展新绿。几年潦倒京尘，故庐荒矣，梦绕家山麓。但取意中林壑在，便可结篱编竹。簿领才抛，图书堪拥，世事凭翻覆。鸟啼花放，闲心如坐空谷。
念奴娇 其十七 赠洪昉思归武林,明末清初,梁清标,西泠才子，倦游梁、又整江天飞楫。记得张灯樽酒夜，名论纷如玉屑。和寡阳春，词成黄绢，一卷携冰雪。萧条长铗，张仪曾否存舌。遥想兵气初销，湖光依旧好，办看山屧。闭户著书千载事，世态漫论工拙。谱出新声，双鬟传唱，四座惊奇绝。子虚赋就，莫教辜负烟月。
念奴娇 其十八 中秋，次其年韵,明末清初,梁清标,秋分佳夕，怪轻云薄雾、朦朦凉月。一片啼螀生破壁，徙倚寸心如结。天柱峰头，庾公楼上，应有蟾蜍出。自伤孤影，萧萧偏照华发。谁令万方频惊，六鳌徒立，恍惚烟霆掣。青炽旗亭歌吹冷，顿砌九逵冰雪。布幕低张，浊醪细酌，试把霜螯裂。尧阶蓂荚，有无开落丹阙。
念奴娇 其十九 咏米家灯，次陈其年韵,明末清初,梁清标,六街风软，映玻璃、几树寒梅枝亚。词客争看喧笑处，频赏冰绡图画。岫可飞来，人堪呼出，疑是天工假。鹅溪巧剪，肯推徐赵能写。更喜湘汉波澄，梁园赋就，同此烧灯夜。洗盏茅堂文酒会，璧月影侵霜瓦。一曲吴歈，歌成激楚，拼醉琼箫下。旗亭当日，看无今夕佳话。
念奴娇 其二十 座中赠陈子文、是日陈心简、陈子厚诸子，同集蕉林。,明末清初,梁清标,火云初敛，小堂开、捲幔张灯凉夜。有客因沾升斗禄，俯首驱驰辕下。纨扇新诗，乌丝丽句，憔悴偏能写。通家数字，谁怜当日王谢。且喜花底论文，风前抵掌，一夕燕山话。千古荣枯皆幻影，漫向成都占卦。汝既伤贫，吾方多难，忼忾杯重把。天涯知己，好同消遣清夏。
念奴娇 其二十一 寄阳羡史蝶庵,明末清初,梁清标,萧然远寄，向荆南、抱膝无荣无辱。罨画烟云耽坐啸，闭户澹如秋菊。溪上垂竿，阑边斗鸭，占尽山林福。青鞋白帢，浑忘貂锦名族。畴昔蒋径羊求，金门弭笔，谁更同幽独。甫里风流岑寂久，今日重看皮陆。湘管时拈，衍波细写，闲谱花间曲。尘中老眼，闻声频眺空谷。
念奴娇 其二十二 庚申长安闰中秋，次陈其年韵,明末清初,梁清标,秋光无尽，把冰轮、重碾影摇珠阙。何幸婵娟频会面，不待明年逢节。桂子还飘，霓裳更舞，砌满长天雪。蟾蜍如旧，琼楼铃索同掣。最爱清漏初沉，玉绳低转，肯使樽空设。屈指平生能几遇，添得数茎霜发。家国牵愁，岁华偷换，欲向南鸿说。故园今夕，东篱曾否花发。
双头莲 岭南元夜,明末清初,梁清标,海外繁华，看绛烛围红，星毬初放。蛮靴锦障。月影里忘却，乡愁孤况。暗想京国灯宵，阻云山千障。春一样。紫陌香尘，有无钿车来往。凭仗午夜笙箫，把军烽静偃，消除兵象。江湖晚涨。烧火树妆点，羊城尤壮。听罢白苎吴歈，有周郎座上。天万里，对酒当歌，相看慷慨。
桂枝香 中秋,明末清初,梁清标,西风帘幕。看花影移阶，蕉阴绰约。三五良宵正永，小罗杯酌。三年幸订渔樵侣，伴闲云、轻鸥孤鸿。鹿门夫妇，竹溪宾友，柴桑篱落。任清露、凉侵袂薄。对扶疏丛桂，此景非恶。渐敛浮云，夜半月临虚阁。庾楼人坐冰壶里，欲乘鸾、飞向寥廓。且拼尽醉，休论尘世，受他羁缚。
水龙吟·赠越中罗弘载,明末清初,梁清标,朅来髯客江东，楼船把袂波如练。长篇短咏，抽毫伸纸，乌丝蚕茧。七子菁英，六朝金粉，风流非远。任青鞋布袜，穷关塞，名山乔岳游踪遍。行笈图书数卷。几悲歌、黄金台畔。探奇禹穴，临池兰渚，声华早擅。雪苑开樽，旗亭观伎，词场消遣。问相如可有，临邛重客，子虚谁荐。
昼锦堂 其一 送二兄，予告归里,明末清初,梁清标,鸦乱斜阳，林吹寒赖，极目秋满燕关。惆怅无端别绪，又送兄还。去逐平沙孤雁影，何堪城阙菊花天。君恩重，赐沐清时，风携两袖归田。离筵。樽酒外，骊唱里，白云遮断家山。忆昔惊涛骇浪，共与回旋。喜看新结渔樵侣，愧余犹滞鹭鹓班。频回首，闲尽故园丛桂，并隐何年。
昼锦堂 其二 赠宋牧仲比部，时以枫香词见示,明末清初,梁清标,雪苑才人，相门遗笏，海内大宋争传。犹忆当年宿卫，衣马翩翩。壮岁诗书频折节，英游把臂满词坛。挥毫处，击钵高吟，题残十样蛮笺。长安。投缟苎，争簟扇，一时驱驾群贤。善病围宽沈约，渴类文园。晴窗填就花间句，绿樽鉴定米家船。枫香好，读罢轻风祛暑，小阁泠然。
忆旧游 雪中感怀,明末清初,梁清标,想秋原衰柳，细雨潇潇，魂断河梁。日月曾无几，早寒风朔雪，吹到茅堂。孤踪久辞双阙，谁识旧刘郎。幸同好犹存，悲歌对酒，共说先皇。草草思前事，叹物换时移，空费推详。问菊松三径，奈暮云缥缈，难认柴桑。梅香漏泄春信，归梦绕横塘。听何处高楼，一声玉笛泪千行。
绮罗香 其一 十六夜,明末清初,梁清标,晓雪才晴，华灯再耀，妆点春城如画。一刻千金，欲买良宵无价。曲栏倚、檀口瑶笙，六街骋、玉鞭骄马。气氤氲、飞霰雕檐，银花钗色光相射。绣窗眉妩，试看似昔年京兆，风流重话。焰吐芙蕖，处处酒旗歌榭。桥边女、笑倩人扶，笛里梅、落来堪把。抛红豆、谁结同心，趁蟾蜍渐下。
绮罗香 其二 午日,明末清初,梁清标,葵扇迎风，榴芳照眼，鹊尾鹧斑香吐。儿女憨生，争把钗符缀虎。佩丹砂、乍启清樽，夸益智、竞传角黍。问江南、金粉山川，波心几许舟飞渡。惊心云外羽檄，但听潮声里，军船鼙鼓。绣柱珠帘，一半沉埋歌舞。登楼赋、王粲愁时，吊湘水、灵均何处。休辜负、眼底繁华，流年难更数。
绮罗香 其三 徐电发以佛手柑见贻，兼示新词，次韵赋谢。,明末清初,梁清标,橘绿橙黄，闽山泠峤，近水更生芳树。秋老花残，忽讶鲜芬何处。笑淮枳、异地难同，较木奴、香名偏注。恍疑他、佛国栽成，麻姑鸟爪应如许。还思妆阁此日，傍玉盘纤手，转萦情绪。好友投将，兼赠衍波佳句。喜南海、霜色移来，把东华、软尘飞去。留枕边、相伴无憀，卧听蕉叶雨。
春云怨 闺怨,明末清初,梁清标,疏灯薄暮。又一声归雁。飞来平楚。门掩东风，尘生宝箧，流年惊暗度。綵线慵拈，烛花频剪，旧怨新愁漫空数。卓氏孤吟，班姬团扇，无奈情耽误。王孙玉勒知何处。把三生誓约，翻云覆雨。去矣朱颜渐非故。零乱飞蓬，恼煞窗前，莺啼春树。梦罢关山，酒醒残月，极目凄凉南浦。
春从天上来 其一 寿蔡中丞,明末清初,梁清标,绮户祥烟。正身退功成，部曲萧闲。豫章旌节，淮海歌弦。手持半壁江天。问先生何事，人未老、偃仰平泉。乐清时，羡宾朋北海，丝竹东山。松径药栏楚楚，听瀑布潺湲，映带奇峦。花舞毬场，云凝金埒，侯鲭法酝开筵。戏斑衣进酒，列棨戟、七叶貂蝉。醉酡颜。餐梨旧事，辟谷当年。
春从天上来 其二 寿罗弘载两尊人,明末清初,梁清标,海上春城。羡高士齐眉，玉骨双清。朱颜宣发，小筑林扃。晴窗图史纵横。有佳儿昭谏，拔赤帜、词苑争衡。任徜徉，听辛勤机杼，静好琴声。帘外新翻乐府，更鲙切银丝，酒漾金罂。桂岭红云，珠江宝月，载来一水盈盈。向樽前为寿，浑不让、绛雪青精。綵衣轻。飞花沾袂，高树啼莺。
春从天上来 其三 初度，时生儿弥月，曾梦有饷五苗图者，因以命名。,明末清初,梁清标,蜡雪初融。正上苑阳回，淑气先通。霜添衰鬓，兴托归鸿。帝城岁月匆匆。又时当初度，筵开处、酒绿灯红。奏清歌，喜嘉平永夜，月满帘栊。五十年华细数，忆少不如人，意外遭逢。廿载趋朝，五苗入梦，犀钱绣褓重重。笑生平卤莽，曾掉臂、蛟窟鼍宫。漫敲评，无边春色，共醉东风。
喜迁莺 其一 夏日遣兴,明末清初,梁清标,蕉林雨歇。正宝篆香温，瓶荷芳彻。棐几摊书，湘帘伏枕，愁煞利名场客。消受薰笼茶碗，闲度草间飞蝶。最爱是，傍萧萧疏竹，林梢新月。凄切。关情处，远树蝉声，又值清秋节。白堕三杯，红绡一曲，说甚济时豪杰。小构数椽茅屋，图画琴尊罗列。且白眼，任花开花落，阴晴圆缺。
喜迁莺 其二 寿芝麓宗伯,明末清初,梁清标,堂罗丝竹。正葭琯灰飞，春回寒谷。江左风流，东京部党，共识当年耆宿，执法风生台阁，借著禁中颇牧。烽火静，向南宫曳履，望高钧轴。蒿目。忧国处，两鬓丝丝，欲救苍生哭。对客抽毫，张灯击钵，不数词场潘陆。历尽险巘身健，嘉日莫辞醽醁。趋朝罢，领凤城烟月，清宵顾曲。
喜迁莺 其三 上谷初度,明末清初,梁清标,旅怀孤孑。正屋角冻云，垂垂将雪。别绪千端，羁愁万斛，强把绿樽罗列。暗想画楼佳梦，羞说悬弧时节。最不准，是蛛丝挂鬓，金荷双结。凄切。天亦妒，眉妩风流，京兆偏磨折。玉漏声迟，梅花吹罢，俯仰顿教心热。洗盏且开笑口，顾曲重添华发。怎消受，这酒阑灯灺，满阶残月。
喜迁莺 其四 相国出师,明末清初,梁清标,云开宫扇。正授钺专征，香生春殿。入媲萧曹，出兼方召，推毂玉阶亲遣。王剪频阳再起，裴度怀西重见。螺声里，早营屯细柳，阵名鹅鹳。争羡。刁斗肃，老将临军，要使旌旗变。半壁秦关，三章汉法，肯更逍遥河畔。急雨已看洗甲，绝塞不闻传箭。鹓行列，问何时饮至，麒麟高宴。
喜迁莺 其五 送叶元礼登第南归,明末清初,梁清标,晓莺频啭。正吴下才人，子虚初荐。杜曲看花，新丰贳酒，领取暖风轻扇。旧按双鬟牙拍，新听九天弦管。犹堪忆，向中原夺帜，滞留梁苑。缱绻。酬唱处，客路论文，洗尽风尘面。兰畹馀香，玉台丽藻，摇笔书成黄娟。归棹重寻烟月，昼锦争夸袍茜。一门内，将科名文采，君家独擅。
喜迁莺 其六 题陈其年填词图小照,明末清初,梁清标,荆溪髯客。早驾柳轶秦，英游罕匹。丝绣平原，宝装内史，廿载名倾南国。何处丹青粉本，写出石阑镂笔。高吟就，有金虫缀鬓，翠眉倚笛。悬忆。应不让，兰畹花间，声出锵金石。红籍蕉囗，锦排雁柱，囗囗佳人瑶瑟。少壮平生三好，潦倒词场七尺。休嗟晚，看瀛洲亭畔，重图颜色。
永遇乐 其一 九日,明末清初,梁清标,篱菊凝霜，井梧零露，雁飞平楚。何处秋声，小庭淅沥，无奈情千缕。登高送目，手把茱萸，生受澹烟疏雨。叹良时、几年虚度，总付东华尘土。古今得失，人生聚散。浑似落英无数。戏马台空，龙山帽冷，风月还如许。闲抛书帙，笑引清樽，看取绿窗眉妩。莫更使、愁蜂怨蝶，香寒别浦。
永遇乐 其二 戏拟催妆,明末清初,梁清标,帘阁香温，蓝田烟暖，小春时节。河鼓初临，天孙将渡。鹊报人间匹。凤台许跨，鸾胶重续，自笑温郎非昔。对冰清、人惭叔宝，争道门阑气色。鸳鸯翼并，芙蓉绣隐，珍重定情佳夕。庑下齐眉，五噫成咏，举案传先泽。鹿车共载，丹崖偕老，岁岁欢如今日。好倩语、新妆早试，远山黛碧。
永遇乐 其三 七夕观项王诸剧，同汪蛟门舍人、陆恂若茂才、王子凉内弟、王奕臣内侄、吴介侯甥、长源弟,明末清初,梁清标,大火西流，双星初会，填河佳节。绛烛高烧，湘帘暮捲，歌舞当筵设。宾朋胶漆，披襟引满，领取澹云新月。暑将残、秋光一片，先到凤城双阙。针楼儿女，竞陈瓜果，自笑吾生全拙。急管繁丝，好天良夜，莫问萧萧发。周郎在座，伊凉悲壮，千古风流堪接。叹刘项、纷纷蚁战，英雄销歇。
永遇乐 其四 寄田髴渊孝廉,明末清初,梁清标,大雅犹存，云间驰誉，君才无匹。屈宋衙官，凌颜轹谢，早擅生花笔。何缘高卧，荒江寂寞，岁月闲中抛掷。忆当年、论文把臂，云树顿分南北。茂陵病免，襄阳坐废，万事总堪浮白。鞭弭中原，卿当独秀，领袖词场客。旗亭贳酒，梨园潦倒，佳句双鬟偏识。秋风里、莼鲈三泖，有人抱膝。
永遇乐 其五 偶感,明末清初,梁清标,记得清宵，高烧银烛，樽前歌舞。锦罽蛮靴，鹅笙凤笛，一串骊珠吐。楼空人去，箫条宝瑟，付与落红飞絮。怪何戡、渭城一曲，险认旧人风度。彩云安在，娇喉久歇，一似昔游重遇。对此茫茫，百端交集，惹起愁千缕。绮筵灯灺，空阶月落，惆怅桐秋雨。盼今夕、追寻好梦，酒醒何处。
永遇乐 其六 元日大雪,明末清初,梁清标,一夕东风，凤城吹雪，河山春早。絮起高檐，花飞绮陌，鸳甃平铺了。三冬凝望，兹宵才见，共祝岁丰时好。晓来听、清丝天上，妆点璇霄多少。朝回谢客，薰炉茗碗，生受琐窗寒峭。香土东华，壮怀消尽，抛却闲烦恼。驱驰岭海，倥偬案牍，赢得风尘人老。问何日、普天洗甲，冶溪独钓。
永遇乐 其七 寿卞母吴岩子,明末清初,梁清标,廿四桥边，玉钩斜畔，江梅开早。秀结兰闺，扫眉才子，颂就椒花好。宣文纱幔，令晖香茗，此日彩鸾名噪。泛江湖、青帘白舫，领袖香奁人老。中郎有女，二乔得配，仙令结缡双妙。大茂山灵，都经游屧，十样笺频草。嘉平设帨，清宵丝竹，春入妆楼寒峭。问筵上、麻姑擗酺，有无鸟爪。
永遇乐 其八 重阳前一日，祖文水明府召饮演囗种情剧,明末清初,梁清标,秋满长安，白云红叶，高堂挝鼓。丹凤城南，黄花筵上，预醉重阳雨。使君情重，招邀胜友，何似龙山欢聚。叹匆匆、软尘十囗，好景此宵留住。繁丝急管，烧残桦烛，一任玉绳低度。小部梨园，蛮靴锦罽，踏节金铃舞。当年红粉，生生死死，总被情多耽误。那知有、怆怀司马，青衫湿处。
花心动 元夜,明末清初,梁清标,上谷风和，夜溶溶、香车六街阗咽。灯火朱楼弦管，清尊共赏，太平佳节。谁家少妇帘栊里，喧笑语、绮罗轻揭。客怀乱、敝裘独拥，小门残雪。闲把年时细说。尽玉漏声沉，凤箫吹歇。桦烛春闺眉妩，纱窗兰麝，绣帏频爇。无端辜负鸳鸯梦，郎山畔、冷衾如铁。酒醒处、星桥淡烟斜月。
望海潮 其一 镇阳怀古,明末清初,梁清标,雄风河朔，燕南都会，名城古说中山。带绕滹沱，屏开恒岳，连营剑倚青天。主父故宫闲。叹霸图灰劫，鹿走邯郸。璧返相如，坟高颇牧总荒烟。军声成德当年。有北潭舞榭，赵苑歌弦。菡萏送香，菰菱映水，秋来依旧争妍。衰草冷平原。信陵立功后，结客空传。战垒乌啼，笛吹关戍夕阳寒。
望海潮 其二 赠杨期师兄南归毗陵,明末清初,梁清标,家声邹鲁，兰陵寄迹，韶年夙擅才名。帝里重游，新词满箧，居然六代菁英。风木独含情。叹文人孝子，落拓江程。孔李通门，剪灯握手话丁宁。吾师昔侍承明。想垂绅正笏，海内仪型。羁旅江南，山颓东国，西州涕泪纵横。对子更沾缨。幸父书可读，数亩堪耕。归去孤村，莫虚岁月掩柴荆。
大圣乐 春闺,明末清初,梁清标,奁镜初开，流苏乍暖，启窗犹寒。引螺黛、巧画双眉，宝鸭频添，香篆袅袅轻烟。才换春衫慵出手，向梅萼、凝妆仔细看。绣帘日永，莺花无赖，珍重芳年。东风又到芳草，渐柳色、依依驻锦鞯。语金闺夫婿，椒酒綵胜，莫负清欢。世事何凭，韶华易去，一瓣皈依大士前。人无恙，祝天长地久，被底文鸳。
惜馀春慢·吴城雨中 其一,明末清初,梁清标,树隐千章，风轻五两，堤畔人家容与。柴门照水，沙岸连樯，一片吴城烟雨。遥望晓捲疏帘，小妇凝妆，映窗眉妩。叹天涯客子，三千余里，雁沉江浦。空闻说、白苎江东，锦帆南国，颠倒醉乡歌舞。寒林半落，霜叶犹红，愁见凫鸥孤屿。更羡高风，此邦孺子荒亭，云卿黄土。问江山、万古茫茫，今夜梦回何处。
惜馀春慢 其二 燕九忆长安旧游，用周美成韵,明末清初,梁清标,灯夕才过，芳原九日，仙阙白云遮断。帘青酤客，草绿王孙，迤逦暖风轻扇。驰骤侠少青骢，玉勒金羁，雕弧长箭。走珠軿隐隐，水边红袖，笑声来远。犹记忆、朋辈开樽，桥西清眺，沾醉春衣痕染。习池倒载，兰若停骖，人事倏然多变。悬想旗亭旧游，一样韶光，柳娇莺倩。怅离群、数载极目，苍山几点。
惜馀春慢 其三 送春,明末清初,梁清标,布谷啼残，野棠开尽，见说绿肥红瘦。何方系马，是处提壶，输与五陵豪石。暗想南陌东阡，草乱青袍，飞花眠柳。似徐娘老去，风情今日，可还如旧。犹忆得、锦瑟相偎，画楼频倚，低唱翠眉微皱。软红满目，风雨无端，断送韶华太陡。试共东君细论，何似休来，来须相守。未寻春春已先归，愁煞晓钟时候。
惜馀春慢 其四 春雨,明末清初,梁清标,晓气凝寒，春阴酿雨，庭院陡然凄绝。钩闲斗帐，奁闭金虫，儿女麻衣如雪。追忆私语清宵，世世生生，肯教孤孑。叹同林栖鸟，一朝分影，空余鹃血。那忍见、花发新枝，枕回残梦，几阵廉纤未歇。雕檐淅沥，万缕千丝，滴入愁肠百结。谁料魂消好春，半臂犹温，三生重说。最伤心又报，芳原打取，榆钱时节。
霜叶飞 冬日寄怀杜子静,明末清初,梁清标,小斋寒冽。疏灯烬，故人梦牵梁月。贫交管鲍等轻尘，叹世情非昔。极望里、五云清切。双鱼频寄田间客。看今古茫茫，问谁是、市中屠狗，西州豪杰。犹忆祖帐青门，河梁抗手，不数阳关三叠。归来松菊未荒芜，已自合鸠拙。霸陵老、岂因人熟，当年对酒燕山雪。怅离群、回首处，碣石风高，滹沱冰结。
洞庭春色 其一 次韵寄答松陵徐电发,明末清初,梁清标,独步江东，群推孝穆，志在千秋。尽词华潘陆，恣情采撷，新声秦柳，匠意研求。入洛才人追二俊，遇倾盖公卿便驻驺。吾衰矣，看中原鞭弭，输与林丘。当年陈琳阮瑀，草檄处、名满诸侯。羡扁舟书剑，五湖烟月，春城丝管，六代歌楼。樽酒旗亭风雅会，料此际欧阳放出头。西陵畔，听江湖怒发，笑引吴钩。
洞庭春色 其二 归舟,明末清初,梁清标,万里河梁，五羊归棹，夹路春风。看荔枝洲畔，沉香浦外，帘开楼阁，帆动艨艟。载得珠江花鸟去，更千步香薰两袖浓。斜阳岸，正袍青草绿，衣染鹃红。簏藏罗浮旧茧，早办取舞蝶纱笼。问踏歌蛮乐，穿花游女，寻芳何地，拾翠谁从。抛却南天烟月暖，喜北望长安紫气重。骊歌里，听兰桡笳鼓，惊起鼍宫。
洞庭春色 其三 长至晓雪,明末清初,梁清标,律转微阳，日当长至，岁月堪惊。正寒生鸳枕，低垂银蒜，绮窗云暗，斗帐香凝。燕市风光怜暮景，更朝雪纷纷移我情。开帘幕，看檐牙飞絮，阶砌堆琼。追思去年此日，迢递向、水驿江程。早月高湓浦，帆停庐岳，一湾渔火，几点疏星。愁拥孤衾彭蠡晓，但五老遥来天外青。数声欸乃，家山万里，乡梦初醒。
沁园春 其一 咏美人足,明末清初,梁清标,锦束温香，罗藏暖玉，行来欲仙。偏帘栊小步，风吹倒褪，池塘淡伫，苔点轻弹。芳径无声，纤尘不动，荡漾湘裙月一弯。秋千罢，将跟儿慢拽，笑倚郎肩。登楼更怕春寒。好爱惜相偎把握间。想娇憨欲睡，重缠绣带，蒙腾未起，半落红莲。笋印留痕，凌波助态。款款低回密意传。描新样，似寒梅瘦影，掩映窗前。
沁园春 其二 登令公祠畔望湖亭,明末清初,梁清标,潋滟湖光，黛染遥山，送目方赊。喜红亭俯立，一天帆影，白波东去，几缕残霞。方寸乡心，迢遥水驿，愁绝风涛博望槎。徘徊处，有喧阆列肆，烟火千家。神祠击鼓鸣笳。想吴楚当年斗丽华。任青帘贳酒，醉眠贾舶，牙樯吹角，惊起栖鸦。横槊雄才，登楼客况，消尽江头野草花。云烟阔，正台连蛟蜃，人侣鱼虾。
沁园春 其三 寿袁六完都谏,明末清初,梁清标,列戟门庭，伏蒲夙望，帝里优游。正介眉嘉日，频开笑口，浮觞仙酝，宛转歌喉。暂辍趋朝，从容散帙，且自忘机狎野鸥。盱衡处，把经纶事业，静里搜求。升平乐事清幽。好共倒、金樽秉烛游。就霏霏窗雪，时焚谏草，溶溶卿月，近傍琼楼。蒂拥旌旄，兄依梧影，辉映中朝孰与俦。春无恙，集南皮宾客，谭宴风流。
沁园春 其四 偶成,明末清初,梁清标,身似孤云，性同麋鹿，喜归去来。忆寻花问柳，平堤试马，诛茅结屋，好月衔杯。粗粝情甘，藜床梦稳，渔唱樵歌莫浪猜。无拘束，尽道遥风月，洒落襟怀。陡然又染尘埃。叹迂阔、先生何苦哉。看良平奇计，人争斗巧，仪秦辩口，我愧非才。如水臣心，桂姜逾辣，辜负黄金买骏台。荣枯事，有天公作主，任尔安排。
沁园春 其五 读董舜民苍梧词，赋赠。,明末清初,梁清标,六代风流，江左文豪，仗策北来。羡一编在箧，餐霞霏玉，千秋自赏，绝艳惊才。憔悴江潭，逡巡京洛，十载兰成意可哀。芒鞋遍，仗乌丝綵笔，抒写孤怀。而今名满燕台。看鞭弭、中原何有哉。尽危楼百尺，从君高卧，旗亭群伎，聊与徘徊。雪苑人稀，酒垆风邈，读罢新词倦眼开。期成赋，有黄金为寿，一拂尘埃。
贺新郎 其一 元夜用顾庵学士韵赠蛟门,明末清初,梁清标,十里珠帘卷。遍烧灯、暗尘随马，钿车齐遣。缥缈箫声明月下，更喜露华初泫。寒犹峭、春衣重茧。花市歌楼牙拍按，正御沟、冰泮流澌浅。火树合，星桥展。晚妆才试芙蓉显。倚银屏、归人未卜，金钗划扁。门外锦鞯何处客，频嘱系铃小犬。寻好梦，香衾权免。午夜大酺人竞醉，罢严城、鱼钥金吾典。听玉漏，东风剪。
贺新郎 其二 蛟门纳姬次芝麓宗伯韵,明末清初,梁清标,锦幄红霞卷。赋催妆、鹊桥已驾，青鸾先遣。才子广陵年尚少，下直墨华犹泫。奁镜伴、乌丝蚕茧。携得御炉香满袖，正天生、初渡银河浅。京兆笔，晴窗展。远山肯使眉痕显。倦支颐、流苏低亚，筠笼微扁。吹罢凤箫闲对弈，乱局须凭猧犬。吟蟋蟀、西堂愁免。欲博琴台人一笑，解鹴裘、好向垆头典。莲漏永，兰缸剪。
贺新郎 其三 九日,明末清初,梁清标,风雨开茅屋。报昨夜、东篱才放，一枝黄菊。再度重阳柴桑里，过酒邻墙非俗。好受享、灯青樽绿。身健喜逢佳客至，把茱萸、仔细看何足。贪漏永，剪桦烛。高楼已纵登临目。最关情、遥峰叠翠，澄溪拖玉。老去悲秋萧萧发，魂梦偏宜乡曲。况几阵、霜鸿南逐。天上故人频劝驾，奈山中、猿鹤怜幽独。谁更解，清闲福。
贺新郎 其四 梦寤,明末清初,梁清标,双鬓和愁织。叹几年、飓风骇浪，飘摇京国。百尺元龙楼上卧，静看荣枯得失。正满目、疏烟澹日。搔首青天频借问，奈浮云、漠漠无消息。俯仰事，皆陈迹。当时浪作金闺客。到此际、壮怀消尽，禅心顿寂。旅雁数声沙畔冷，别浦芙蓉萧瑟。但此意、谁人识得。一枕梦回残月晓，尽谈空、说有何从觅。暮鼓罢，晨钟急。
贺新郎 其五 午日贺友人约姬,明末清初,梁清标,绮阁迎新暑。捲湘帘、冰纨初展，红榴争吐。此日双蛾才画了，十样眉痕重谱。早试罢、银瓶薇露。斗帐浓薰宫饼热，听玉箫、吹彻朱楼午。莲得偶，鸾双舞。彩毫自写香奁句。想灯前、定情良夜，红窗私语。佳丽东南浑占断，不分春光归去。倩乳燕、雏莺留住。嫁得风流金马客，似当年、络秀传千古。兰梦叶，天应许。
贺新郎 其六 蕉林听雨，次许文石韵,明末清初,梁清标,帘静薰风转。傍窗纱、阴阴蕉影，凉生庭院。鱼鸟亲人尘不到，篱畔紫薇初绽。危坐久、宜摊书卷。一阵雨来声淅沥，水红花、似袅澄江岸。青玉响，云光乱。闲阶处处莓苔遍。展巾箱、前贤宝墨，聊供清玩。几曲朱阑新霁后，蛱蝶飞飞频见。解人意、索涛瓷盏。剥啄漫教来热客，上花梢、新月浑堪恋。荷盛世，全樗散。
玉女摇仙佩 暮春泛舟,明末清初,梁清标,长堤柳影，绿满东郊，十里芳湖如镜。举网烹鲜，行厨载酒，重续当年佳兴。风月谁偏领。况主人情重，肯虚妍景。早寻取、青鞋布袜，正是姚黄、魏紫相映。无奈遇知心，娇小情痴，勾人酩酊。凭杖兰桡画桨，箫鼓中流，潋滟素波千顷。韦曲胜游，旗亭嘉会，今古风流堪并。城角楼烟暝。怎消得、杜牧疏狂心性。趁落日、仙舟容与，佳人拾翠，春将去也君须省。好留待夜珠光迸。
庆春泽 观雪,明末清初,梁清标,晓幕飞花，同云做冷，开帘舞雪纷纷。手把残书，寒烟昼闭闲门。茅堂高士犹僵卧，有几人、驴背孤村。想朱楼、绿鬓相偎，笑引芳樽。当时气暖兰缸夜，尽温柔乡里，私语殷勤。憔悴今宵，旅灯伴我黄昏。雁鸿屡爽刀头约，问腰肢、又减三分。拥香衾、欲诉梅华，谁与温存。
应天长 元日,明末清初,梁清标,彩云晓陌，红烛画楼，春风旅中偷度。椒帖桃符一样，晴光遍朱户。香焚后，帘捲处。屡极目、小桥归路。遇佳节、素发萧然，恁般情绪。岁酒让谁举，无限韶华，忙里暗来去。芳草又生惆怅，王孙自朝暮。人何远，情半误。仿佛忆、去年新句。问今日，故里阳春，可还如许。
御街行 元日,明末清初,梁清标,天门骀荡晨光丽。扇影里炉烟细。衣冠万国拥仙班，共拜冲年天子。田间野老，重瞻双阙，几洒孤臣泪。长安谁道浮云蔽。看咫尺龙颜霁。不才未有治安书，但祝时康风美。九重露掌，千家蓬户，都布阳和气。
惠兰芳引 高斯寇春夜召饮，出伎佐酒,明末清初,梁清标,小圃暖风，飘衣袂、水仙香馥。开宴出红妆，灯碧正宜黛绿。客怀无赖，频泪堕、相思新曲。任丽谯漏歇，永夕淹留丝竹。北海樽罍，东山声伎，此日堪续。喜双袖殷勤，消遣离愁万斛。狂言惊座，谁怜杜牧。空耐他、孤枕梦回残烛。
烟台春 饮来青园，故侍御刘君别墅也,明末清初,梁清标,碧草孤村，青萝三径，轻阴早散楼台。金谷繁华，而今半委蒿莱。名花侍御曾栽。叹芳菲零落，雏莺空转，当年燕子，依旧飞来。躬耕别业，送酒旗亭，变迁转眼，屏幄重开。冶游挟弹，金鞭宝马频催。客醉东园，风回翠袖，香入春醅。几徘徊。人去松影乱，鸦满城隈。
一丛花 其一 东村观海棠,明末清初,梁清标,垂杨东去径逶迤。村口绿烟迷。高楼昼闭春风暖，海棠映、丽日迟迟。枝弄莺簧，香翻蝶粉，妃子睡醒时。艳阳天是看花期。谁解惜芳菲。东君付与闲人管，欢场里、肯蹙双眉。有酒重斟，一鞭残照，鸦乱草桥西。
一丛花 其二 题邗江女子画扇,明末清初,梁清标,白团似月复如霜。点缀倩红妆。芳心一寸经营遍，平写出、半面秋光。毫涴唇脂，墨沾衫绣，展向小晴窗。草花历乱暗飞香。绮翼太猖狂。肯教弃掷西风后，任出入、怀袖何妨。蝶粉存无，蜂黄退否，此际耐思量。
最高楼 题德滋弟息心阁,明末清初,梁清标,儒家业，未老遂幽栖。鸥鸟共忘机。小楼过雨清风入，虚窗映日远山低。昼迟迟，堪对酒，更弹棋。也不羡、侯门珠履客。也不羡、石家金谷苑。花月在，自相宜。勤耕早办租和税，高眠莫问是还非。任登临，云起处，燕来时。
传言玉女 其一 棠村雨后看芍药,明末清初,梁清标,红满西园，正喜萧萧雨歇。平沙联辔，更壶觞提挈。繁华错绣，姚魏漫争优劣。千林烟霭，孤村风月。共是闲人，对芳辰、且欢悦。远山如沐，与尘寰迥绝。韶光转眼，试把旧游重说。开樽携妓，去年时节。
传言玉女 其二 春宵,明末清初,梁清标,宫饼烧残，小阁落梅如雪。衾窝寒峭，箫局薰才热。钗声鬓影，偷见烛花双结。漏铜迟滴，绣帷轻揭。私语窗间，腻薇浆、香暗裛。是乡堪老，万斛闲愁歇。鹣鹣梦稳，莫使风惊檐铁。春宵几刻，消磨人杰。
剔银灯 其一 寄祝德滋弟,明末清初,梁清标,壮岁浮名抛掷。但有事、东阡南陌。好月凉飔，小门深巷，消受就红灯碧。莫辜秋夕。拼醉倒、人间狂客。况是头须未白。千岁徒忧奚益。小妇调笙，霜螯入手，不数琼筵瑶席。金貂烜赫。肯换与、雨蓑云笠。
剔银灯 其二 邓孝威、毛大可、吴庆伯、汪舟次、吴志伊、徐大文集邸中小饮,明末清初,梁清标,黄叶青苔满砌。菊未老、蟹螯犹美。雪苑邹枚，江东任沈，对酒尚堪同醉。万家楼阁，在一片、雁鸿声里。太史应占星纬。不数山阴修禊。抵掌论文，当筵抽簟，桦烛早堆红泪。夜凉如水。莫辜负、帝乡高会。
蓦山溪 题予培侄揖石斋图,明末清初,梁清标,山房小构，玩世名心懒。爱片石崚嶒，伴藜榻、香炉茶碗。正襟抗手，慕海岳风流，左图画，右琴书，牖上樽尝满。妻孥为黍，粗粝儒家饭。二仲偶招寻，共斟酌、瓦盆瓷盏。南窗寄傲，白眼向时人，贫自乐，梦无惊，世事凭谁管。
望湘人 其一 旅中九日,明末清初,梁清标,看门前宝马，柳外红亭，匆匆心事难说。袖染馀香，巾藏暗泪，愁听一声离别。万里羊城，五湖鲸浪，梦魂飞越。忆昨宵、絮语丁宁，曾约归期春月。惆怅山长水叠。捧鸾书一纸，早辞双阙。正露冷蒹葭，依旧河流凄咽。孤影里，对驿灯明灭。夜角丽谯吹彻。一般样、绿醑黄花，辜负重阳时节。
望湘人 其二 寄怀云间张带三同年,明末清初,梁清标,怅雨来非旧，老去伤离，曲江朋侣凋谢。沧海生尘，故人无恙，每共耆英邀社。三泖烟横，九峰霞起，人娱清夏。更乌衣、子弟翩翩，不让机云声价。早见名高洛下，执中原鞭弭，争衡董贾。愧少不如人，头鬓雪霜惊乍。何日结伴，听渔樵话。遥忆山中多暇，把酒向、唳鹤滩前，几度樽空灯灺。
东风第一枝 其一 途中送春,明末清初,梁清标,柳絮铺匀，梨花落尽，客愁踏遍阶戺。輶轩尚滞归途，画阑共谁同倚。江南春色，都分付、野田流水。问几家、暖炙笙簧，何处竞薰罗绮。门悄悄、戍楼晚吹，风闪闪、驿灯落翠。枝头懒听莺奴，帘间怕飞燕子。流苏宛转，想小阁、短檠针指。盼此宵、有梦先回，可到鸳鸯帏里。
东风第一枝 其二 赠傅去异令鲁山,明末清初,梁清标,梁苑词人，秦川贵介，翩翩早下双阙。琴台曾否犹存，商馀有无堪蹑。春风凫舄，到时正、芳原花发。试听取、闾井弦歌，抛却故山烟月。红烛灺、离尊未歇。骊唱罢、角声又咽。人冲嵩少寒云，马嘶驿亭霁雪。唐贤旧地，谁更把、风流重接。好谱成、于荐新声，莫让当年前哲。
汉宫春 其一 除夕，时予年四十九,明末清初,梁清标,残雪初融，听千门爆竹，此宵何夕。梅横小阁，春透一分消息。匆匆岁月，渐知非、惊心明日。未晓钟，风光犹是，今年莫教轻掷。处处辛盘如昔。正春衫试著。鹅笙暖炙，屠苏到手，偏怪新来迟到。闺中少妇，颂椒花、酒清灯碧。看儿女，彩衣成列，休问漏声频滴。
汉宫春 其二 送陈子万归荆溪,明末清初,梁清标,雪霁燕关，有吴客将归，越吟萧索。池塘草色，梦入君家康乐。偶携书剑，逐寒烟、壮游河朔。从市中，狗屠击筑，相看酒垆酬酢。千里春风垂橐。叹秦川公子，梁园栖泊。长门价贱，谁识临邛摇落。仲宣憔悴，赋登楼、仗凭春屩。且作达，放歌湖海，莫问人情云薄。
倦寻芳 人日雪,明末清初,梁清标,晓窥窗色，寒透香衾，雪压鸳甃。七日为人，剪綵镂金清昼。洒银屏，飘绣幌，韶光点缀梅花瘦。对芳辰，忍教辜负了，绿尊红袖。寿阳妆，落英不去，佳话流传，闺阁知否。胜赏无多，须放眉峰微皱。瞬息楼台歌吹冷，东风小院听残漏。值千金，好怜惜，早春时候。
二郎神 邸雪,明末清初,梁清标,旅灯寒拥，早暗洒、一帘风雪。叹辜负香衾，徘徊长漏，欹枕愁肠百结。偏怪无端孤馆梦，更搅得、魂惊心折。空带减沈郎，眉停京兆，旷闲风月。凄切。酒杯在手，忧来难绝。想此际兰闺，夜深无寐，屈指归程未决。瓶菊半残，篆烟犹袅，庭闭满阶黄叶。把雁书一纸，银缸独照，对人羞说。
庆清朝慢 长至,明末清初,梁清标,鸳瓦凝霜，鸾钗亸雾，镜台初试朝寒。共传五纹添线，葭琯阳还。物候撩人处绣，床中刀尺任抛残。牵情绪，偶离眼底，仍到心间。惊乍冷，疑乍暖，搅愁思天气，忒恁无端。岂回登高望远，先怯双弯。背写云笺锦字，偷将红豆寄郎看。斜阳里，淡烟暮霭，攒上眉山。
意难忘 其一 闺情,明末清初,梁清标,月满虚廊。喜蛾眉淡扫，乍卸新妆。冰肌衫袖短，凤髻缕拖长。鸳被暖，锦帏张。此际耐思量。玉漏沉，灯花更剪，试再端相。回眸笑倚檀郎。最销魂细语，别有温香。含颦底事，密约肯相忘。怜缱绻，惜年光。地老与天荒。愿共伊，生生世世，比翼成双。
意难忘 其二 本意,明末清初,梁清标,帘押风轻。看脂匀粉腻，百蕴香生。秀眉分嫩柳，私语学新莺。条脱暖，玉钗横。莲步悄无声。一缕丝，天元有意，付与云英。良宵花媚灯青。喜温存性格，笑靥相迎。西窗人静好，南浦句丁宁。星半落，梦初醒。捲幔水盈盈。倩谁将，相思红豆，寄向多情。
意难忘 其三 春雨,明末清初,梁清标,轻暖薄寒不定。酝酿出、萧萧烟景。眉妩窗纱，牙签帘几，春昼须人承领。淡云微雨，生催促、碧桃红杏。当日西园三径。正好泥香林靓。花发疏栏，笛横别浦，载酒征歌寻胜。东华留滞，都分付、短檠孤咏。
金人捧露盘 游灯市,明末清初,梁清标,忆当年，灯灿烂，影交加。走御街、宝骑轻车。风光一样，帝城妆点恁繁华。玄都观里，浑如梦、重开桃花。袅珠鞭，衣马客，新意气，竞相夸。笑挥金、尽把春赊。无边烟月，都归貂锦五侯家。小窗谁识，真消息、梅影横斜。
拂霓裳 中秋,明末清初,梁清标,凤城边。女墙孤雁破寒烟。清影上，泠泠风露敞秋筵。澹云新霁夜，浅水晚荷天。问婵娟。想瑶台、桂阙是何年。今宵昨岁，荒驿舍，雨缠绵。流光迅，幸逢人月两团圆。笙箫莲漏下，刀尺琐窗前。酒杯宽。喜升平、歌舞满长安。
柳腰轻 其一 偶见,明末清初,梁清标,连绵凉雨飞帘幕。春宵永，孤衾薄。隔篱莺燕，并肩绰约。道是初开屏雀。松条脱、锦瑟弦调，卸香云、鬓蝉钗落。娣姒冠儿懒着。露春纤、更加梳掠。小窗私语，背灯偷见，不管离人萧索。江城畔、春色三分，都让与、水边楼阁。
柳腰轻 其二 题陶侣侄所持王生山茶蛱蝶图扇,明末清初,梁清标,王郎雅擅丹青笔。冰纨小，经营极。碧云裁叶，珊瑚镂翼。图出无边春色。风微度、蝶粉初匀，雨新晴、蕊痕犹湿。渲染黄徐堪敌。把江南、歘移河北。皎欺秋月。香生怀袖，胜赏忻同晨夕。伴挥麈、小阮风流，乍妆成、草堂萧瑟。
柳腰轻 其三 元夕，是岁始开火树之禁,明末清初,梁清标,市楼十里香尘满。金波涌，东风软。璇霄弛禁，银花争绚。陌上疑寒疑暖。列酺宴、三殿鱼龙，沸春城、九天弦管。是处游缰堪绾。钿车轻、佩声人面。红灯华发，绿樽良夜，莫负深杯频劝。看年少、衣马纵横，任消磨、酒旗歌板。
柳腰轻 其四 观邢郎演剧,明末清初,梁清标,溶溶三五春宵宴。银烛照，红牙按。紫云筵上，袁绹台畔。不数当年奇艳。奏新声、几度杯停，趁东风、一枝花颤。信是吴侬妙选。问尹邢、美名谁擅。亸肩扬袖，浅颦低笑，省识芙蓉如面。座中有、子野情多，每肠回、舞裙歌扇。
归朝欢 除夕,明末清初,梁清标,帝里又惊斟岁酒。世事浮云空白首。庭前历落拥冰霜，江头寂寞舒梅柳。东风何太陡。京尘虚负渔樵耦。剪灯红且倾柏叶，莫问经纶手。六街爆竹喧阗久。轻暖轻寒门闭后。丽谯已听漏声频，绮窗赋得椒花否。春光来户牖。明朝可保朱颜旧。谢东君，一年尽也，此夕拼相守。
辘轳金井 其一 江南春暮,明末清初,梁清标,暖云如粉，草芊绵、画阁晓妆时节。鸾镜初开，把春衫香裛。抛残线帖。向柳外、听莺寻蝶。浅水溪桥，笑招女伴，桃根桃叶。沙堤踏青步屧。尽风吹钿朵，裙钗波溅，斗草平芜，逞芙蓉双颊。花铃暗掣。早惊见、绿杨飞雪。报道春归，海棠落尽，杜鹃啼歇。
辘轳金井 其二 立秋,明末清初,梁清标,湿云成片，暑将收、熠耀树间光小。屋角斜阳，早西风吹到。帘栊静悄。香乍送、玉簪开了。几处菌衣，一庭急雨，炎蒸如扫。流年暗中又耗。看桃笙欲滑，纱幔轻揭，秋入雕栏，更榴残荷老。鸳鸯睡好。怕听得、晓鸡频报。枕畔凉侵，阶前露重，檐啼娇鸟。
谢池春慢 寒食，用张先韵。,明末清初,梁清标,湘帘绣幕，早吹得、东风到。禁火碧烟疏，上冢香尘晓。柳岸青方嫩，花墅红犹少。酒旗斜，岚岫渺。沙平草细，野水连残照。五陵挟弹，争走马、长楸道。天气晴兼雨，人面嚬还笑。雾染春衫湿，歌溜莺声小。时虚度，愁未了。调笙何处，总如伊凉调。
珍珠帘 寿魏贞庵相国,明末清初,梁清标,谢公棋墅栖迟久。补衮名齐北斗。三事领仙班，十渐资人口。一卧沧浪鸥鹭狎，暂敛却、经纶好手。消息。把琴樽罗列，图左书右。初度恰是秋清，喜池荷凝露，檐花铺绣。玉脍切银丝，红袖调冰藕。龙马精神犹健饭，看綵衣、持觞为寿。非谬。须慰此苍生，加餐进酒。
惜秋华 九日同张黄美诸子登高,明末清初,梁清标,叶落长安，缀秋光半在，琳宫高处。骋目振衣，萧瑟画楼烟树。沧浪双鬓京华客，无奈满城风雨。凭飞槛河山千叠，消磨今古。红蓼摇汀浦。与广陵游子，同牵愁绪。岭海回头，一梦重阳屡度。可怜江阁黄花，憔悴向、戈船火鼓。延伫。仔细把茱萸拈取。
玉簟凉 七夕，次陈其年韵,明末清初,梁清标,末丽飞香。怅孤影长宵，浑似他乡。生离何足怨，幸犹有津梁。银杏曾否问渡，天边事、传说如狂。萤火细，傍云屏罗扇，总助悲凉。年老。安仁鬓换，子野情多，历乱尽耐思量。丝丝蕉叶雨，又闻洒疏窗。夜深谁共私语，无人处、斜月空廊。还记取，画阁中、烛照残妆。
八节长欢 生子，家宴时，孙婿初婚,明末清初,梁清标,捲幔传觞。看新秋色，云影天光。月镂歌扇小，风袅篆烟长。频闻西塞捷书奏，正白头、弧矢初张。又看吹箫跨凤，彩翼成双。筵前蜡炬分行。羌管咽、新声唱出伊凉。爽气满罗衣。金凿落、休教负却欢场。重斟酌，共领略、酒酽花香。汤饼会、呼巾拭面，今宵验取何郎。
潇湘逢故人慢 寄蛟门，时方校订余使粤诗,明末清初,梁清标,绿烟如雾，早花坞飘红，柳堤拖絮。芳草生汀浦。正人立斜阳，雁回沙屿。昼自雷塘，喜剖得、故人鱼素。战声里、词客箫闲，收拾岭南新句。水添波，春又暮，忆缥缈、江楼归帆悬处。极目邗沟路。奈往事隔年，停云频赋。风雪旗亭，可更有、双鬟重遇。想剪烛、樽酒论文，惆怅芜城春树。
五綵结同心 元夕婚期，用赵彦端韵,明末清初,梁清标,云开瑶阙，月满星桥，人如碧汉浮槎。燕市东风软，香尘里、调笑夜气偏佳。喜看春色来邻国，朝来报、鹊噪檐牙。灯光映、亭亭绿萼，养成画阁仙葩。遥知绣帘深处，正流苏婉转，低傍窗纱。六代歌弦，五陵游骑、妆点一片妍华。九枝青玉欢相照，辚辚听、车碾平沙。好趁此、团圞时节，领取上苑莺花。
春风袅娜 其一 上元王胥庭司马召饮观剧,明末清初,梁清标,喜良宵烟月，依旧清平。花市暖，晚风轻。有尚书、好客堂开帘捲，故人欢笑，妆点春城。百宝珠轮，九枝青玉，绛烛高烧列画屏。琥珀光浮千日酒，赤瑛盘荐五侯鲭。谁把燕山旧事，移宫换羽，倩优孟、谱入新声。红牙串，紫鸾笙。歌喉未歇，客欲沾缨。梦里功勋，休嗟陈迹，眼前杯酌，且尽平生。种槐庭院，看年年无恙，红灯绿醑，快聚良朋。
春风袅娜 其二 花朝何婿邀饮，演卫大将军剧,明末清初,梁清标,恰春寒初退，日丽皇州。罗绮席，上帘钩。喜何郎、顾曲闲樽招客，鸾笙瑶瑟，永夕消愁。白苎新声，红楼高唱，说甚当年秉烛游。老去襟怀须放达，醉来调笑更淹留。试演平阳主第，家奴上将，盛衰事、转眼都休。看戚里，取封侯。英雄失路，壮士怀忧。富贵浮云，徒夸汗马，恩仇翻掌，羡煞江鸥。漫论世态，幸春光如旧，灯前酒碧，花底风柔。
风流子 长安寒食,明末清初,梁清标,宵来风槭槭，清明候、做出凤城春。正绮陌喧阗，尘沙扑面，羽书杂遝，薄领劳人。关情处，故园调杏酪，上冢碾香轮。榆荚影边，酒旗何处，山桃村里，金勒如云。蹉跎时序改，流莺唤几度，怅望斜曛。空听稠饧卖罢，新燕声频。看秋千院落，双垂綵索，梨花雨夜，深闭重门。曾否丽人水畔，鸟啄红巾。
一寸金 夏日傅去异邀饮观剧,明末清初,梁清标,茉莉飞香，风满帘栊入轻毂。正琅玕昼展，纹生碧簟，冰盘高列，光摇寒玉。白堕樽凝绿。行厨进、露葵芳蔌。乐工是、内部梨园，锦罽蛮靴竞丝竹。日永如年，门闲似水，何心问除目。喜主人情重，深杯避暑，词场对遣，清筵顾曲。演到关情处，凭烧烬、两条银烛。歌声里、有客沾裳，疑听燕市筑。
五福降中天 寿同门王敬哉,明末清初,梁清标,早辞簪绂徜徉久，窈窕结成书屋。筇杖看云，晴窗弄笔，消受灯青酒绿。莳花种竹。偶佳客过从，论文刻烛。抵掌朝家，旧事文献推公独。暖律将回黍谷，介眉称庆处，斑衣簇。司马蝉冠，中原凫舄，京兆新登除目。朱颜带笑，锦罽传觞，满堂丝肉。座上词人，有云间二陆。
金明池 十六夜，用秦少游韵,明末清初,梁清标,气暖璇霄，波融太液，宝拘分开辇路。当此夜、衣香人面，星桥畔暗尘如雨。奈银花、火树萧条，频凝望、角抵鱼龙何处。正门掩东风，笛横别院，让与侯家歌舞。欲倩东皇强作主。把三夕春光，一宵留住。金缕奏、漏声停滴，玉缸倒、客怀莫诉。况年来、子野多情，看天外烽烟，人间荼苦。仗冉冉韶华，溶溶残月，都向醉乡归去。
新雁过妆楼 偶感,明末清初,梁清标,雁影纵横。微雨过、绿阴巧弄新晴。风烟非旧。暗数当日王程。粤秀山头遥骋目，海珠吞吐暮潮生。到如今。蕉红草碧，半杂军声。郁孤台边醉客，挂片帆载月，水涨花明。楼船飞檄，惊破晓树啼莺。霏霏岭云几缕，叹眉黛、萧条冷画屏。春何处，绳乱鸦残照，愁煞江城。
三姝媚 题仇十洲箜篌图,明末清初,梁清标,茅亭连涧草。看青山一抹，白云遮了。髹几桃笙，有翠眉红袖，浅颦低笑。寒出春纤，二十五、冰弦缥缈。密坐焚香，牙拍轻催，双鬟娇小。捲幔东风吹早。更萝径烟深，药栏花绕。曲奏云和，伴林中高士，瑟琴静好。江树归舟，向梦里、相逢偏巧。记取箜篌朱字，青春未老。
潇湘夜雨 暑中喜雨,明末清初,梁清标,炎熇横侵，火云乱拥，终朝沾透轻衫。陡来凉雨，风捲入湘帘。似听潮声夜发，庭柯响、飞瀑高檐。空濛里，层城爽气，西岭碧于簪。凭谁除酷吏，冰纨不御，花露微涵。更晚香，初逗清影鬖鬖。拟对疏灯散帙，闲消受、绨几牙签。萤光细，蜻蛉翅颤，烟雨小江南。
疏帘淡月 其一 雨后幼平表弟、子谅内弟招饮观剧，演隋末故事。,明末清初,梁清标,雨馀如沐。正暑气乍消，阶除新绿。有客樽开琥珀，骈罗丝肉。珠帘高捲斜阳里，扇薰风、小堂花竹。遏云弦管，忘形亲串，清欢何足。叹当日、陈隋竞逐。看萤苑迷楼，皆成荒麓。重演繁华莲镜，光涵冰玉。扬州烟月浑如旧，更谁翻、夜游清曲。兴亡一梦，且酬佳夕，笑燃银烛。
疏帘淡月 其二 送罗弘载南归，即用见赠原韵,明末清初,梁清标,暖回南陌，正水涨春波，柳舒新碧。文酒清欢才罢，又归词客。萧条书剑东风里，醉旗亭、遍看山色。河梁惆怅，临歧欲赠，绕朝鞭策。忆岭表、徘徊灯夕。探海月珠江，共寻陈迹。三载烽烟此日，顿殊今昔。彩舟酬唱同蕉梦，向燕台、重听羌笛。如君才藻，江湖岁月，漫教虚掷。
疏帘淡月 其三 寿溧阳彭太公,明末清初,梁清标,篯铿华族。羡堂上双星，阶前芝玉。占尽人间福寿，行高乡曲。少年踔厉名场里，倒词源、何论潘陆。唾壶尝缺，阳春和寡，尚淹松菊。追万石、家风雍穆。看骥子龙文，书校天禄。宣发齐眉佳夕，浅斟醽醁。针楼才罢梅英吐，玩芳时、清欢相续。香山洛社，年年扶杖，前身金粟。
如此江山 其一 送孙屺瞻学士省觐归吴兴。,明末清初,梁清标,淙淙几夕青门雨，学士碧山归去。词苑无双，胪声第二，烺烺照人琼树。文推绣虎。每东观陈书，花砖徐步。故国关情，河梁抗手冥鸿举。江山罨画如旧，叹无端战伐，灰飞楼橹。衣锦争看，倚闾亲在，菽水九重恩许。轻帆晓渡。趁夹岸芙蓉，菰芦深处。鸥鹭何猜，南陔篇自补。
如此江山 其二 题徐电发枫江渔父图,明末清初,梁清标,棠舟冲破吴淞水，瑟瑟岸汀苇。酒具茶铛，云蓑雨笠，载得半江秋思。莼丝信美。任满地风涛，一竿鳣鲔。荷芰裁裳，徐陵也号天随子。詹公任父已往，中原共识汝，烟波名字。斗鸭先生，钓鳌狂客，谁绘剡溪藤里，征书一纸。为勉出菰芦，客星至矣。漫捲渔筒，黄金台更起。
拜星月慢 七夕，何婿生辰观剧,明末清初,梁清标,岫爽迎襟，庭柯含雨，一派好天良夜。落叶疏香，缀秋容如画。鹊桥展，喜遇九霄嘉会，散作人间萧洒。玉润悬弧，正云开晴乍。蚁浮樽、轩槛飘兰麝。新声倚、弄笛红灯下。搬演文武衣冠，成六朝佳话。问天孙、此夕应无价。堪相贺、秦陇烽烟罢。画屏冷、客醉氍毹，看银河欲泻。
金菊对芙蓉 赠杨亭玉学博，士龙谓陆子恂若，龙眠谓方侍御邵村也。,明末清初,梁清标,新雁穿云，苍葭缀露，伤离最是清秋。正客星渐远，数赋登楼。比邻一载频携手，听旧雨、茗碗灯篝。士龙已去，巨源又别，萍散皇州。袱被兰若迟留。更客到龙眠，共醉垆头。叹广文独冷，旅鬓霜稠。才人憔悴哀庾信，青衫拥、长揖公侯。莫嫌禄薄，盘中苜蓿，儒吏风流。
花发沁园春 其一 赠徐方虎编修归德清,明末清初,梁清标,屈宋衙官，曹刘驱马，文坛手辟荆棘。才江学海，剩馥残膏，沾溉人间词客。相如病渴。归梦绕、乡关秋色。早谢却儤直承明，经营登山双屐。怅别河梁萧瑟。有青门供帐，红亭风笛。霜零葭菼，枫冷江楼，尽入涛笺湘笔。军船战鼓，浑不碍、霅溪泉石。还朝日铙吹篇成，伫看灯撤莲碧。
花发沁园春 其二 己未初度,明末清初,梁清标,冰砌闲门，梅呈新萼，又逢一度驹隙。故园人到，京洛樽开，举酒共浇寒夕。愁将鬓织，惊过眼、都成陈迹。笑尘梦未醒邯郸，衰迟犹是羁客。十载韶华轻掷。看平生须眉，顿减畴昔。人移物换，燕去梁空，翻觉欢场萧瑟。春风将扇，奈往事、转萦胸臆。提旧恨暗迸珍珠，蜡盘红泪同滴。
画屏秋色 其一 中秋，邵村过秋碧堂小饮。,明末清初,梁清标,帝里敲双杵。声槭槭、槛外落英堪数。旧雨人来，图书共赏，秋堂容与。题写遍宫笺、旋解带呼奴为黍。都不辨、谁鬓主。任邹衍谈天，东方谐口，收入龙眠麈尾，遂空今古。看取。浮云如许。何须问、当年投杼。燕昭台畔，荆卿歌里，高城轮吐。酾酒酹金波、逢场不分年迟暮。人在琼楼玉宇。作达对西风，试把中原屈指，豪杰畴当旗鼓。
画屏秋色 其二 九日登阁,明末清初,梁清标,雨后烘晴日。凭槛望、万井烟光如织。击筑声沉，金台砌冷，依然秋色。檀树影参差、正满目觚棱丹碧。都付与、登高客。看丛菊郊原，夕阳宫阙，可有柴桑送酒，龙山邀屧。寂历。风烟似昔。空搔首、古今陈迹。江天组练，水犀楼橹，何时休息。碣石馆重开谈天、又见词人集。题遍乌丝斑笔。群醉向垆头，千载旗亭无恙，点缀河山萧瑟。
望远行 送方邵村游山左,明末清初,梁清标,销魂何事，轻言别、把酒渭城重唱。画师词客，草圣文豪，并擅一时飞将。燕市狂歌，无复渐离击筑，萧瑟壮怀谁向。幸相看华发，青山无恙。惆怅。满目津亭衰柳，正潞水、弥弥秋涨。趵突泉声，鹊华霜色，都付芒鞋筇杖。犹忆西窗剪烛，南楼听雨，消尽东华尘坱。拟他时梦绕，风烟江上。
飞雪满群山 赠庄澹庵宫坊入秦,明末清初,梁清标,廿载通家，五云仙客，烟霞未改朱颜。中林久卧，春明重入，共传前度人远。拥图书满载，浑不让、襄阳画船。西行投袂，衣装短后，仗策入秦关。喜此日、咸京烽火息，嶷然天府，百二清山。风高鄠杜，霜清韦曲，孤吟驴背桥湾。助军储塞下，归来正、花明柳妍。长扬羽猎，抽毫赋作杨马看。
扬州慢 寄酬吕半隐同年,明末清初,梁清标,廿载游踪，今来河朔，共君咫尺天涯。有中山名酒，好醉赵城花。回首望、乡关万里，萍浮一叶，蹑屩官衙。问玄亭奇字，当传谁是侯芭。苕溪寄迹，梦扬州、又泛仙槎。想邗上风流，海陵烟月，依旧繁华。为我蜀笺写句，图画里、犹带烟霞。看文成五岳，每怜王粲无家。
雨中花慢 赠陆云士归武林,明末清初,梁清标,江左词人，襆被囊诗，京华数载淹留。有三都赋就，纸贵神州。户外车轮尝满，句中烟景全收。问王家簟扇，座上群贤，谁夺先筹。长卿意倦，风雨归装，还访西子湖头。秋色好、芙蓉十里，香发汀洲。结社重寻旧侣，看山几醉江楼。莫耽花月，再来燕市，慰我离忧。
月华清 中秋,明末清初,梁清标,妆阁调笙，高城吹角，奏出泬寥天气。念老子、平生逸兴，南楼堪醉。小堂前、寒咽凉蝉，御沟畔、香残荷芰。天霁。问西风摇落，有无桂子。且喜清樽相对。试西洋宝镜，不遗纤细。兔可分毛，仿佛瑶宫阶砌。莫轻放、一堕西岩，又凝伫、隔年嘉会。无寐。任霓裳露冷，拼虚鸳被。
琐窗寒 清明悼内,明末清初,梁清标,冷落韶华，又当禁火，皇州春丽。神伤奉倩，尘积半床罗绮。空零乱、麝粉薇浆，镜奁犹剩残膏腻。任东风浩荡，飘飖素幔，吹人难起。遥睇。青郊外。正杏粥初调，油车迤逦。轻烟晓散，对此更添憔悴。忆去年、花满雕栏，凝妆小立晴窗倚。到而今、细雨梨花，总酿成孤泪。
解连环 送李武曾之囗阳，次电发韵,明末清初,梁清标,帝城急雨。向秋风摵摵，客游西楚。嗟枚叔、雪苑蹉跎，著短后衣轻，奚囊携去。小试经纶，伴熊轼、朱幡行部。吊濠梁战垒，是我当年，輶轩过处。问君舌仍在否。羡翩翩书记，文中之处。犹忆乐府新篇，展丽句乌丝，泠然忘暑。匹马红亭，正满目、汀芦飞絮。一任他、峥嵘骠骑，如何第五。
秋霁 九日,明末清初,梁清标,重上高楼，客载酒干林、又散晴霭。殿角风铃，药阑残叶，昔日同游仍在。年华顿换，金铺半映斜阳外。徙倚处，肠断、西风心事偏无赖。萸囊并佩、篱菊斜簪，旧岁秋光、恨难再。叹如今、凄凉宝瑟，腰围频减沈郎带。极目远山横浅黛。倦凭飞槛，那堪对此茫茫，百端交集，一天疏籁。
摸鱼儿 咏窝丝饧，次陈其年韵。,明末清初,梁清标,囗囗囗、升平节物，坊肆繁华重理。大官珍珠流传久，饼饵当年曾嗜。春宵市。空想像、梦华昔日残编底。今犹存此。看雪片冰丝，攒成螺髻，贵与蔗浆齿。天疱馔，宫监厨娘能记。玉盘争叹佳制。诗中载得题酥处，旧说眉山苏子。谁当似。似虞粣、侯鲭不数枫亭荔。筵间琐事。入乐府新题，词人绣口，偏觉摹来细。
乳燕飞 立秋前二日观小伶演剧,明末清初,梁清标,斜日湘帘暮。趁新凉、红灯绿醑，娇歌艳舞。怀智凋零龟年老，输与吴侬小部。觞漫举、顿忘炎暑。棋局纷纷心徒苦，算不如、按拍听金缕。今古事，名场娱。闲情久作沾泥絮。奈当筵，旧狂尚在，束绫几许。檐外浮云流不断，满院芭蕉秋雨。透纨扇、西风暗度。才罢柘枝翻白苎，喜新声、一串骊珠吐。莲漏仆，欢何足。
月下笛 秋夜友人召饮闻歌,明末清初,梁清标,小阁无哗，凉云沾席，一阑秋色。灯红酒碧。人倚窗纱吹笛。写当年、文武衣冠，尽收拾黛眉巾帼。喜何戡尚在，雪儿无恙，问今何夕。新声入破，听变征移宫，都堪浮白。衣香鬓影，恼煞分司狂客。玉绳低、蜡媒未销，轻雷忽然来四壁。乍回眸，仿佛湘灵夜舞光瑟瑟。
氐州第一 赠西泠吴舒凫，即次观剧原韵,明末清初,梁清标,帝里秋晴，喜逢越客，小堂笑燃华炬。四座全倾，单辞皆妙，不数椽称三语。相见频嗟，晚让尔、词场独据。辽左藜床，鲁城绛幔，谁争旗鼓。优孟衣冠江左误。演西子湖边士女。丽句新填，蛮笺立草，漫道吟髭苦。忆前宵、凉月下，鹅笙炙、重添桂醑。明日风烟，怅萍分、梁园人去。
醉蓬莱 寿张温如中丞六秩,明末清初,梁清标,想中丞当日，节拥西江，泽流南浦。滕阁凭阑，看珠帘飞雨。拂袖归来，沉枪苔卧，付酒经茶谱。油幕功成，经纶垂手，烟霞结侣。骀荡春风，门前列戟，笑引金樽，莱衣争舞。花满楼台，道先生初度。将相神仙，公今兼矣，更何人堪伍。牙拍清丝，倚灯频奏，铙歌朱鹭。
望江南 其一 乡思,明末清初,梁清标,清明候，细雨晓风和。树里青帘春酝美，水边红袖丽人多。处处醉颜酡。
望江南 其二 乡思,明末清初,梁清标,家山好，春色满平芜。花片参差裘马客，柳丝摇曳水云图。远浦立鹈鹕。
望江南 其三 乡思,明末清初,梁清标,东郊外，暖日水粼粼。一路杏花寻幕燕，几行杨柳渡溪人。沙细碾车轮。
望江南 其四 乡思,明末清初,梁清标,踏青云，遥指绿阴村。斜袅金鞭晴试马，高烧银烛夜开樽。芳草滞王孙。
望江南 其五 乡思,明末清初,梁清标,西村里，淼淼水拖蓝。一缕墟烟青似织，数峰岚色碧可簪。可唤小江南。
望江南 其六 乡思,明末清初,梁清标,犹堪忆，歌舞向朱楼。小玉多情金缕曲，雪儿带笑锦缠头。长使彩云留。
望江南 其七 乡思,明末清初,梁清标,清欢夜，偷眼认檀郎。锦瑟偎灯肠断句，青丝堕马内家妆。私语口脂香。
望江南 其八 乡思,明末清初,梁清标,休虚度，寒食草青青。荇叶桥边沽酒路，秋千影里卖花声。金弹打流莺。
望江南 其九 乡思,明末清初,梁清标,桃花水，相约放船来。菱叶田田鲜鲤出，槐风剪剪小舟开。送酒百壶催。
望江南 其十 乡思,明末清初,梁清标,灯花剪，杂坐漏偏迟。欲写乌丝嗔燕子，将输楸居倩猧儿。芗泽乍闻时。
宫中调笑 其一 闺情,明末清初,梁清标,檐鹊。檐鹊。朝来并飞妆阁。镜台螺黛生尘。梦里相逢远人。人远。人远。试报归期早晚。
宫中调笑 其二 闺情,明末清初,梁清标,朝起。朝起。侍儿催人梳洗。梦回脸晕红潮。对镜双眉懒描。描懒。描懒。留待檀郎湘管。
宫中调笑 其三 闺情,明末清初,梁清标,银箭。银箭。暗牵春愁如线。倦来绣幄寒轻。双下金钩响声。声响。声响。背褪鞋儿一緉。
宫中调笑 其四 闺情,明末清初,梁清标,纱幔。纱幔。轻绡半沾香汗。下帘豆蔻汤温。拭粉红绡旧痕。痕旧。痕旧。验取腰肢肥瘦。
宫中调笑 其五 闺情,明末清初,梁清标,春困。春困。鹧鸪香斑烧烬。一团花倦窗西。好梦闲阶影移。移影。移影。恼被鹦哥唤醒。
宫中调笑 其六 闺情,明末清初,梁清标,新月。新月。漏深画帘轻揭。鸳鸯绣罢钗偏。伴冷兰缸碧烟。烟碧。烟碧。楼上谁家玉笛。
摊破浣溪沙 其二 即事,明末清初,尤侗,燕子楼中燕子飞。鹧鸪屏外鹧鸪啼。笑看萧郎盘细马，画桥西。鹅管笙囊调艳曲，凤花箫局试香衣。怪底游人争指道，使君妻。
眼儿媚 画眉,明末清初,尤侗,水晶帘下看梳头。宛转小眉修。自然宫样，远山欲笑，新月如钩。绛仙何用供螺黛，淡扫恰风流。张郎多事，横添一笔，带出闲愁。
三字令 雁字,明末清初,尤侗,紫塞雁，望南飞。写乌丝。一画破。八分齐。鹤衔书，鹅换帖，不如伊。征戍客，寄相思。却无题。荡子妇，夜眠迟。惊回头，仿佛见，那人儿。
少年游 离情,明末清初,尤侗,长亭回首暮云遮。今夜宿谁家。马上晓风，渡头残月，催送到天涯。小眉不画鬓儿斜。镇日背菱花。记得当时，手斟杯酒，阁泪拨琵琶。
西江月 其一 桂花,明末清初,尤侗,金母团成金粟，天妃散乱天花。王孙山里大排衙。不许兰称王者。分付吴刚休斫，偷香有个虾蟆。此身已坐广寒家。仰叫素娥飞下。
西江月 其二 新嫁娘,明末清初,尤侗,月下云翘卸早，灯前罗帐眠迟。今宵犹是女孩儿。明日居然娘子。小婢偷翻翠被，新郎初试蛾眉。最怜妆罢见人时。尽道一声恭喜。
西江月 其三 春恨,明末清初,尤侗,燕子不归绣户，画帘空锁斜阳。春风吹梦到池塘。芳草对人惆怅。杨柳挂愁百尺，杜鹃啼泪千行。晚来特地倚纱窗。为问落花无恙。
西江月 其四 自惊,明末清初,尤侗,意气纷纷斗蚁，功名恋恋游蜂。道人打彻五更钟。惊醒十年噩梦。心事半销秋雨，鬓丝难系春风。今来古往夕阳红。牛背笛声三弄。
西江月 梅村作物幻八诗颇极巧妙予谓其近于词为小调足之，茧虎 其五,明末清初,尤侗,五道蚕丛初辟，三盆虎圈俄修。采桑秦女自风流。翻学下车冯妇。浴罢恰如得子，缫成便可封侯。彩丝束缚挂钗头。傍向盘龙欲斗。
西江月 其六 茄牛,明末清初,尤侗,小菜放于牧野，太牢起自田家。樊迟老圃大开衙。演出伯牛司马。入瓮莫愁觳觫，着鞭却喜丫叉。儿童牵线笑喧哗。唱道夕阳来下。
西江月 其七 鲞鹤,明末清初,尤侗,闻说枯鱼欲泣，何为化鹤来归。霓裳玉佩自清辉。入肆终惭形秽。北海已成速柘，南山几见高飞。鲲鹏变化是耶非。小作逍遥游戏。
西江月 其八 蝉猴,明末清初,尤侗,齐女一朝怨死，王孙再世嬉游。三声哀叫断肠秋。却恨当年无口。跳掷不忧螳臂，沸羹早兆羊头。从来蝉冕拜通候。问是沐猴冠否。
西江月 其九 芦笔,明末清初,尤侗,书带草生笔冢，墨池人在芦中。白头翁变黑头公。夜夜飞花入梦。画荻教成孺子，编蒲学近儒宗。雁行衔去向江东。写出锦书珍重。
西江月 其十 橘灯,明末清初,尤侗,金颗千头火树，玉荷四照霜花。书生怀袖向窗纱。长伴红衣不夜。心事任教分剖，风光尚费周遮。美人对影暗嗟呀。决意为郎吹罢。
西江月 其十一 核桃船,明末清初,尤侗,种自玄都道士，载从渡口渔翁。小儿偷出碧云宫。顷刻帆樯飞动。芦苇似来江上，竹枝疑泛图中。桃根桃叶棹歌同。两桨春风吹送。
西江月 其十二 莲蓬人,明末清初,尤侗,妾比芙蓉解语，郎如碧藕多思。个人憔悴倒悬时。知道无心怜子。空洞此中无物，崛起犹昔孤支。乱头粗服貌如斯。未必六郎相似。
南柯子 其一 懒懒和卿谋韵,明末清初,尤侗,侍女休催绣，才郎莫画眉。春来常倩梦追随。只为罗衣、不耐晓风吹。垂手嫌红袖，凭肩恋锦帷。生憎花影学人窥。央得鹦哥、传语却忘谁。
南柯子 其二 旅中苦雨,明末清初,尤侗,土雨埋荒草，金风剪败荷。行人滑滑奈泥何。不道梦魂、夜夜渡滹沱。遣兴搜书里，关愁伴枕窝。孤衾早怯晓寒多。试问江南、小阁尚轻罗。
醉花阴 其一 闺病,明末清初,尤侗,海棠夜向西风哭。瘦损枝头玉。秋雨冷啼妆，半枕红痕，泪染罗裙绿。药烟细袅湘帘曲。镜掩芙蓉褥。闲杀画眉人，懊恼文君，倒犯相如狱。
醉花阴 其二 寒食,明末清初,尤侗,春光百五浑依旧。细雨宵来凑。未到落红时，默默东风，已向桃花咒。江城客居孤单候。白日清寒透。天意也销魂，捲尽疏烟，禁得垂杨瘦。
双调望江南 其一 西山烧香曲,明末清初,尤侗,清早起，天色趁新晴。飞鬓斜拖双燕翠，画衣薄衬小鸦青。素裹玉丁丁。回镜照，时样称人情。多分拼教游子看，私先殃及侍儿评。公论是轻盈。
双调望江南 其二 西山烧香曲,明末清初,尤侗,呼女伴，好趁一春闲。红板浪船行缓缓，白藤山轿坐端端。低扇避人看。拜佛罢，本意不相关。戏买粉孩敲木棒，强分叶子赌金环。图得大家顽。
杏花天 旅思,明末清初,尤侗,消磨白日浑无计。算只有短眠长睡。归梦做来千万次。纸上重重牢记。相思样子都相类。换不出思乡新意。悬知闺梦多佳事。得个书儿题寄。
浪淘沙 其一 楼上愁和卿谋韵,明末清初,尤侗,赢得许多愁。岁月悠悠。秋风秋雨冷双眸。欲赠湘君搴杜若。难问芳洲。长啸倚南楼。霜鬓飕飕。栏杆拍遍把吴钩。惆怅归来无个事，又上灯篝。
浪淘沙 其二 楼上愁和卿谋韵,明末清初,尤侗,回首仲宣楼。浩浩江流。楚云湘雨几家收。画角西风声一片，烽火神州。准拟泛新愁。一叶扁舟。珠帘捲尽雁行秋。无赖梦魂飞不定，何处相留。
浪淘沙 其三 咏昭君套,明末清初,尤侗,一握小丁貂。艳色茸毛。金珰满座总粗豪。妆向美人头上去，别样妖娆。双尾鬓云交。秀映眉梢。若教上马更多娇。从此香闺添小字，唤作昭昭。
浪淘沙 其四 感旧,明末清初,尤侗,故旧半凋残。满目青山。姓名恍惚古人看。追忆平生都似梦，今日魂还。老去鬓毛斑。努力加餐。百年应作六如观。世事浮云君莫管，还我渔竿。
浪淘沙 其五 题刘六皆桃源图,明末清初,尤侗,红树满青山。涧水潺潺。烟霞无恙洞门关。前度刘郎今又至，绿鬓微斑。花下倚双鬟。一笑追欢。胡麻屑饭劝加餐。莫学淮南天上去，鸡犬云间。
鹧鸪天 其一 和叶小鸾梦中作,明末清初,尤侗,口咏金经手采香。自言自笑自相忘。云游瑶碧三山远，舟戏珊瑚一水长。花筑榭，树回廊。闲持藜杖逐流光。何人松下敲棋坐，子落丁丁犹费忙。
鹧鸪天 其二 题吴冰仙画,明末清初,尤侗,拂水佳人堕马妆。春来响屧满横塘。绣襦甲帐无消息，暮雨潇潇空断肠。笔翡翠，砚鸳鸯。吴绫三尺写红窗。青山碧水无人处，乱点桃花赚阮郎。
河传 戏拟闺中十二月乐词  其一 正月,明末清初,尤侗,新年吉利。华胜妆钗，宜春贴字。檀郎把酒，屠苏索醉。道儿家得岁。闹蛾满路鳌山会。猜灯谜。输了鸳鸯翠。却拉邻家姊妹。紫姑相伴戏。
河传 其二 二月,明末清初,尤侗,春半社来飞燕。丽日花朝。茜裙扑蝶过红桥。垂腰折柳条。汉宫寒食新传火。贻雕卵。耍笑郎家果。墙头马上看秋千。喧阗。争分白打钱。
河传 其三 三月,明末清初,尤侗,春午红雨。湔裙曲水，采兰江渚。万花舆。百子襦。伴侣。踏青芳草舞。拾来斗合鸳鸯谱。瑶环赌。赢取同心缕。晚还家。倚碧纱。周遮。金铃偷护花。
河传 其四 四月,明末清初,尤侗,红英已谢。绿枝方亚。拂拂薰风。一番谷雨，晓来香透帘栊。鼠姑红。罗敷日日条桑下。缫丝罢。梅润罗裙钗。小窗闲处，提壶自试新茶。换轻纱。
河传 其五 五月,明末清初,尤侗,佳辰重午。钗悬艾虎。臂缠彩缕。龙舟两两竞渡。画鼓。雕弓射角黍。兰汤浴罢蒲觞泛。红生面。窈窕摇葵扇。凭栏杆。亸髻鬟。阑珊。乞郎半夏丸。
河传 其六 六月,明末清初,尤侗,玉骨冰肌，天然无汗。纨素风来，鬘华香散。小池边。棹船歌采莲。昼长独抱青奴卧。桐阴破，枕畔金钗堕。起看明月上纱窗。萧郎。桃笙今夜凉。
河传 其七 七月,明末清初,尤侗,高楼乞巧。綵花飞起，云霞缭绕。金钿七孔试穿针，袅袅。穿出双头巧。戏呼乌鹊填河去。凌波步。便唤郎来渡。渡来时。赴佳期。水嬉。银盆弄化儿。
河传 其八 八月,明末清初,尤侗,琼楼玉宇。紫云霓羽。广寒何处。有人问月府。白衣歌舞。是嫦娥小女。月圆正值人圆夜。箫楼下。彩凤应同跨。泛金卮，弹锦丝。红儿。为郎折桂枝。
河传 其九 九月,明末清初,尤侗,重九。酌酒。茱萸遍插，频开笑口。小楼帘捲也登高。相邀。同餐小鹿糕。自怜人比黄花瘦。垂罗袖。瑞脑薰金兽。背罘罳。步庭墀。秋思。题诗梧叶儿。
河传 其十 十月,明末清初,尤侗,春小。暖早。鹦哥报道。海棠开了。妆台乍晓。云髻新添通草。画衣飞翠鸟。琐窗容易斜阳下。香奁卸。无计消长夜。剪金凫。倒玉壶。胡庐。偷窥秘戏图。
河传 其十一 十一月,明末清初,尤侗,冬至。亚岁。日初长。八尺花间细量。新添宫线绣鸳鸯。尊章。檠将履袜双。六出花飞风絮起。毡炉底。瑞炭煎沉水。饮羊羔。弹凤槽。蛮腰。何妨夜夜娇。
河传 其十二 十二月,明末清初,尤侗,岁暮。腊鼓。悬螺画虎。爆竹争喧，藏钩戏赌。女伴馈节如何。口脂翠管多。黄金泻水成双凤。梅妃弄。拟献椒花颂。向围炉劝酒，妾意与郎同。火儿红。
河传 其十三 旅思,明末清初,尤侗,川犬。民眼。凄凄孤馆。悠悠日晚，醒来谁伴。只剩残书败卷。昼长嫌梦短。天涯怅望云中树。江南路。点点疏星吐。何不归。何日归。相催。春风叫子规。
鹊桥仙 其一 七夕,明末清初,尤侗,玉钩画烛。金风箫鼓，迎送鹊桥云雨。鸳鸯债欠许多时，着意在、今宵赔补。才郎乞巧，佳人穿缕，痴绝不知甘苦。夜深宛颈睡双浓，那听得、人间私语。
鹊桥仙 其二 佳人,明末清初,尤侗,月眉星眼，烟鬟雾髻，浑是一天妆束。尤云殢雨更风流，甘折却、人间庸福。莺莺燕燕，红红翠翠，删尽侍儿名录。鸳鸯谱样总平常，新翻出、怜欢题目。
鹊桥仙 其三 落花,明末清初,尤侗,乍晴乍雨，乍寒乍暖，做作几般天气。个人犹自不禁持，何计教、花魂回避。正青芳草，未衰杨柳，只短夭桃年纪。落红万点总无情，赚多少、香闺清泪。
南乡子 其一 春愁,明末清初,尤侗,红雨晓阑珊。寂寞梨花泪未干。飞絮满庭人倦起，偷怜。尽日鹦哥话夜寒。巫峡梦云单。懊恼春光一半残。索性闭门推却去，孤眠。独让东风自倚栏。
南乡子 其二 病集药名,明末清初,尤侗,弱骨怯天冬。满地黄花憔悴同。云母屏边休伫立。防风。乌头却似白头翁。自笑寄生穷。愁脉难将草木通。泉石膏肓甘遂老，从容。领取云山药饵功。
南乡子 其三 闺中除夕,明末清初,尤侗,榾柮暖炉烟。笑劝屠苏称合欢。自爇沉檀供绣佛，低言。愿妾红颜胜旧年。隔夜整钗钿。守着梅花不去眠。更有一椿郎谶取，团圆。预乞明朝拜节钱。
南乡子 其四 闺中元旦,明末清初,尤侗,灯下了妆奁。玳瑁堂前春色添。万福归来无一事，憨憨。自揭薰笼换绣衫。迎喜出门檐。笑看家家下竹帘。瓜子满阶人莫扫，纤纤。曾带脂香唾舌尖。
南乡子 其五 吊邹氏废园,明末清初,尤侗,华屋委荒丘。萧瑟西风十二楼。留下空梁巢燕，啾啾。梦忆珠帘碧玉钩。歌舞彩云流。野草斜阳伴客愁。惟有青山依旧在，悠悠。看尽红颜又白头。
南乡子 其六 席上戏赠女伶文玉,明末清初,尤侗,珠箔舞蛮靴。浅立氍歈宛转歌。忽换猩袍红烛艳，瞧科。锦伞将军小黛蛾。鬒发尚盘螺。一瓣丝鞭燕尾拖。为待情人亲解取，谁何。春草江南细马驮。
虞美人 其一 怜病,明末清初,尤侗,病魔才别书帷去。又借香奁住。恹恹瘦骨怯春纱。犹向药烟影里问残花。晓来强起妆台立。揽镜愁眉窄。侍儿且罢掠云鬟。恐怕春风多厉不胜寒。
虞美人 其二 虞美人花,明末清初,尤侗,重华昔向苍梧死。羽亦重瞳子。至今舞草号虞兮。可似黄陵斑竹泣湘妃。君王莫恨江东小。暖日花光好。开时常对杜鹃红。一样暗伤亡国月明中。
虞美人 其三 石榴花,明末清初,尤侗,李家妹子陶家姊。甘逐封姨死。石家房老剩翾风。好把小名醋醋换红红。艳妆底事心如火。生日逢重午。萧郎笑插玉人头。问道留侬侬去若为留。
虞美人 其四 思归,明末清初,尤侗,官街听彻三更鼓。缩脚寒衾苦。无眠终夜眼常开。那得巫山湘水梦魂来。隔江望断家乡路。小雪冬垂暮。扁舟归去未嫌迟。正是纸窗炉火芋香时。
玉楼春 其一 为黄大宗悼亡郭少君,明末清初,尤侗,柔肠最怕伤心赋。听说埋香泪便堕。红颜惯是误青春，断送桃花一夜雨。飞琼携手瑶台路。应驾钿车游戏去。可堪抛向玉钩斜，梦散彩云无觅处。
玉楼春 其二 为黄大宗悼亡郭少君,明末清初,尤侗,落花急似三更漏。弱质盈盈才十九。杜鹃哭杀少年坟，小字彤碑碧血绣。萧郎梦断蘼芜后。宝镜鸳鸯难再偶。可怜薄命玉容人，值得挽歌三十首。
梅花引 晓行,明末清初,尤侗,晓星稀。晓风低。晓月如霜冷射衣。晓鸡啼。晓鸡啼。啼上征鞍，朦胧古道西。水声呜咽行人泪。雁声嘹呖归人字。影凄其。影凄其。斑马频嘶，前村望酒旗。
踏莎行 其一 闺怨,明末清初,尤侗,独上妆楼，青山如昨。画眉彩笔春来阁。休弹红雨湿花梢，泪珠自向心头落。可恨东风，年年轻薄。天涯不管人漂泊。漫将薄幸比杨花，杨花犹解穿罗幕。
踏莎行 其二 题周宝蹬坐月浣花图,明末清初,尤侗,坐月青莲，浣花工部。闺房之秀兼佳趣。燃脂写出丽人行，风鬟雨髻姗姗步。碧杜红兰，明珠翠羽。药房移傍湘君住。可怜荡子不归家，长吟荡妇秋思赋。
踏莎行 其三 题周宝蹬坐月浣花图,明末清初,尤侗,放诞文君，风流樊素。殢人更在仓庚妒。武昌新柳自青青，生憎隔岸晴川树。欢晕红凝，愁眉绿聚。幽情难向狂夫诉。莫携此卷渡江来，津头有个兴风雨。
踏莎行 其四 客店,明末清初,尤侗,残月在林，晨钟动野。行人惯听乌啼夜。一鞭古道又斜阳，村田看尽羊牛下。草席泥床，瓦盆茅舍。东餐西宿何时罢。孤灯半枕梦江南，隔帘惊起萧萧马。
小重山 其一 金陵怀古,明末清初,尤侗,依旧青山绕建康。南朝佳丽地、草茫茫。景阳脂井冷银床。秦淮月，犹照故宫墙。吊古石头冈。大江流日夜、几兴亡。鸡笼鼠雀满祠堂。君莫问，策蹇下斜阳。
小重山 其二 维扬旅思,明末清初,尤侗,锦缆牙樯金犊车。竹西歌吹地、斗繁华。闲来独吊玉钩斜。隋宫女，为我诉琵琶。客梦绕天涯。江山虽窈窕、不如家。二分明月广陵花。一分月，斜照小窗纱。
临江仙 其一 迎春,明末清初,尤侗,昨夜饯冬三寸雪，晓光俄报春回。绿杨青草媵红梅。东风齐着力，送入我门来。箫鼓綵毬迎去也，游人蚁走长街。珠帘影里笑金钗。老姬驮瘦马，儿戏唱低牌。
临江仙 遣兴二首 其二,明末清初,尤侗,搔首问天天不语，光阴无计消磨。挑灯看剑自摩挲。浇胸冷热酒，拍手短长歌。遮莫英雄老去也，山林经济如何。平章重事到烟波。铙吹传玉鸭，水战教金鹅。
临江仙 遣兴二首 其三,明末清初,尤侗,少日驱车兼跃马，锦裘风雪行边。十年回首鬓萧然。蹇驴花下路，短笠渡头船。凭寄壮心歌舞地，绿樽翠袖红弦。不然散发事金仙。蒲团香影里，横槊自参禅。
临江仙 其四 旧内,明末清初,尤侗,六代青山依旧在，霸图吹断西风。行人驻马问离宫。游船建业水，旧寺景阳钟。百战精灵应未散，周郎独步江东。旌旗夜拥紫髯翁。漫追亡国恨，又见孝陵松。
临江仙 其五 旧院,明末清初,尤侗,十四楼前歌舞地，珠帘画障神仙。月明花底弄红弦。无双桃叶曲，最小莫愁年。战鼓催残金粉尽，空寻坠舄遗钿。香销南国忆婵娟。东风芳草绿，裙带我犹怜。
临江仙 其六 题汪蛟门锦瑟图,明末清初,尤侗,二十四桥佳丽地，砚斋十二平分。江郎梦笔助奇文。情深聊尔尔，才妙漫云云。二十五弦弹夜月，花间锦瑟横陈。春风鬓影看文君。一窗三妇艳，谁雨复谁云。
临江仙 其七 寿查伊璜,明末清初,尤侗,丝竹东山自有，烟花南部偏多。红儿起舞雪儿歌。人生行乐耳，但日饮亡何。喑呜叱咤，文章者也之乎。不如老子兴婆娑。珠帘披毳衲，玉笛卧渔蓑。
蝶恋花 其一 悲秋,明末清初,尤侗,秋气悲哉秋景肃。引出秋声，夜到西南哭。聚族新忧无计逐。踌躇独去逃深屋。枫自飘红榆自绿。蟋蟀莎鸡，争唱凉风曲。雁阵惊寒音断续。披衣起写相思牍。
蝶恋花 其二 书闷,明末清初,尤侗,雨雨风风飘曲院。点点丁丁，滴碎柔肠断。听说阑珊春又半。无端惹起伤春怨。料峭轻寒犹拂面。况是啼鸠，日向愁人唤。司马青衫红泪溅。倚栏惆怅綦巾伴。
蝶恋花 其三 吊返生香,明末清初,尤侗,彤管不随春梦度。留与人间，啼哭相思句。一本青编红泪注。离魂缩入香奁住。仿佛真真纸上语。为雨为云，飘渺无凭据。行到吴江枫落处。自携一叶归家去。
蝶恋花 其四 寒夜,明末清初,尤侗,铁作衾裯冰作枕。天意萧条，也学人情冷。薄酒三杯容易醒。辘轳万事心头滚。数尽铜壶玉漏永。茅舍荒鸡，啼断阳关引。泪点双眸开炯炯。纸窗浸破霜花影。
一剪梅 其一 夜落金钱化,明末清初,尤侗,风残月过三生。风里呈身。月下归魂。自怜薄命六铢轻。憔悴黄裙。冷落红尘。家姊妹两般分。夜合随君。夜落随君。春光真不值分文。虽有钱神。难买花神。
一剪梅 其二 花烛词,明末清初,尤侗,何物风流白面郎。粉捏何郎。香和韩郎。天教撮合紫云娘。玉琢萧娘。锦制苏娘。翠管催成宫样妆。山画眉妆。云想衣妆。银灯低照合欢床。弦配琴床。蒂并花床。
一剪梅 其三 王氏孪生子同夜成婚用前韵,明末清初,尤侗,五綵双缠午未郎。伯楷王郎。仲楷王郎。七香并驾杜韦娘。大妇珠娘。小妇琼娘。一夜春风两面妆。雪点梅妆。月照梨妆。鼓琴鼓瑟喜连床。坦腹东床。交臂西床。
好女儿 其一 佳人,明末清初,尤侗,一捻脂红。百和香浓。半醉娇声半醒态。在坐亸鬟云，步摇佩玉，卧曲鞋弓。斜睇檀郎不语，谁惯汝、漫留侬。问此处、不留何处去，道朝上秦楼，晚游洛浦，暮宿巫峰。
好女儿 其二 泥美人,明末清初,尤侗,彼美人兮。半面风姿。谁向妆台描五色，有顾恺传神，何郎傅粉，张敞休眉。可惜红颜黄土，立而望、是耶非。问若个、小名君识否。是罢舞西施，停歌子夜，不笑褒姬。
渔家傲 其一 渔父,明末清初,尤侗,天下滔滔皆是也。风波满地江河假。鼓枻行歌君莫讶。谁知者。离骚庄子吾其亚。一尺莲舟桨打。绿蓑青笠人如画。泼剌黄鱼穿柳挂。收纶罢。提壶闲共樵夫话。
渔家傲 其二 春闺,明末清初,尤侗,梦锁重楼春信杳。彩丝偷把花魂钓。笼内鹦哥没紧要。频嘶叫。墙角海棠谁折了。左右懒妆和闷倒。上裙蟢子惊人跳。作怪鸦头扯谎报。才郎到。愁眉错对菱花笑。
渔家傲 其三 题沈关关绣顾茂伦濯足图,明末清初,尤侗,我梦吴江烟水皱。纶竿拟挂垂虹口。不道逋翁濯足久。枕且漱。沧浪一曲天如斗。深院玉人闲谱绣。粉香妙写溪山友。宛转彩丝盘素手。林下秀。小名独占毛诗首。
定风波 纳凉,明末清初,尤侗,不着衣衫不扫妆。天边赵盾逼人忙。安得芳姿乞作婢。唤至。手将团扇扇王郎。却羡摩诃池上路。行去。花梢口吸露珠凉。携手归来竹簟睡。枕臂。玉鱼吐出口脂香。
苏幕遮 其一 塞上,明末清初,尤侗,朔云寒，边月苦。觱栗西风，吹乱黄沙舞。夜半雪深三尺许。毡帐驼峰，倒载琵琶女。打围来，圈地去。银管炊烟，茶煮乌羊乳。蛮府将军穷塞主。匹马随他，看射南山虎。
苏幕遮 其二 塞上,明末清初,尤侗,塞垣长，寒信早。画角呜呜，吹破霜天晓。一阵哀鸿残月小。梦绕南云，泪湿征衫老。拄青山，吟白草。燕雀排衙，公事弹琴了。又报黄旗前队到。手板匆匆，走马辽西道。
苏幕遮 其三 行旅用范希文韵,明末清初,尤侗,雪花天，泥滑地。漠漠同云，压破山头翠。山接平芜田接水。望断村烟，只在青天外。五更愁，千里思。茅舍孤灯，草草留人睡。放着枕头没处倚。角角鸡声，啼出思乡泪。
苏幕遮 其四 徐石兄卜居徐庄,明末清初,尤侗,郑公乡，梅尉市。安石墩头，王谢争端起。谁似南州徐孺子。天付吾庐，预注高人里。十三经，廿一史。架屋堆床，啸咏乌皮几。竹舍茅庐何陋尔。君子居之，即是名山水。
怨东风 其一 客思,明末清初,尤侗,蒲叶端阳寓。又看银河渡。江山何事苦留人，住。住。住。破屋颓垣，古槐荒草，满庭秋雨。泥滑长安路。马首无停处。一鞭落日又西风，去。去。去。茅店孤灯，故乡回首，梦中云树。
怨东风 其二 旅闷,明末清初,尤侗,秋暑蝇成阵。西日长如闰。无聊所事不宜人，闷。闷。闷。薄酒初醒，孤灯半灭，残书独枕。愁缕萦方寸。华发添双鬓。无端读史更悲歌，恨。恨。恨。剑废荆轲，骓忘项羽，弓藏韩信。
风中柳 其一 和孙夫人韵,明末清初,尤侗,郎上长安，怎好说些烦恼。但叮咛、马蹄芳草。自来月下，把泪痕偷告。梦儿中、教郎知道。一纸家书，不觉低鬟微笑。报平安、归期尚杳。金钗翠凤，送香车须早。怕春去、燕残莺老。
风中柳 其二 题沈耕道东轩,明末清初,尤侗,枫落吴江，一望烟波凝绿。问东轩、谁家茅屋。南窗丛菊。北窗修竹。倚胡床、酒香茶热。渔夫相逢，应许菰芦借宿。扣舷歌、离骚一曲。烽烟满目。荆榛满足。任澜翻、长安棋局。
行香子 其一 春暮,明末清初,尤侗,紫陌金车。绿浦兰槎。共追寻、大地芳华。三分春色，分与谁家。有一分山，一分水，一分花。雨打檐牙。月落窗纱。恨韶光、转盼天涯。小庭寂寞，底事争哗。是一声莺，一声燕，一声鸦。
行香子 其二 小园漫兴,明末清初,尤侗,一个敦丘。一个泥沟。小经营、水尾山头。烟霞旧管，草木新收。有杏花春，荷花夏，菊花秋。万里封侯。四海登楼。问何如、樵斧渔钩。主人高卧，有客来游。是酒刘伶，诗李白，梦庄周。
青玉案 无聊,明末清初,尤侗,江城萧索愁如此。门无客、床无史。歌舞无人能作伎。无花无酒，无山无水，大抵皆无耳。旅人却喜闲无事。只有梦来长伴尔。梦醒空题诗一纸。不如归去，纵然寂寞，万事看家里。
江城子 清明旅思,明末清初,尤侗,江城佳节也清明。喜新晴。午风轻。寡柳孤桃妆点可怜生。罗袜绣鞋人不见，空辜负，满堤青。客游随分踏莎行。冷旗亭。隔花屏。无限家山绿水画船横。宝马云麾香过处，看玉手，拨银筝。
千秋岁 其一 感旧用少游韵,明末清初,尤侗,落花帘外。点点残红退。云穗乱，风筝碎。愁拈翡翠管，恨拆鸳鸯带。薄幸煞，燕儿难捉鹦哥对。梦想瑶台会，绣被同舟盖。锦字杳，遗香在。星移银汉断，雨散巫峰改。魂去也，化成精卫填青海。
千秋岁 其二 午日祝江明府,明末清初,尤侗,文通能赋。梦笔如风雨。采杜若，潇湘浦。驱车越峤远，岸帻吴山暮。衙放了，锦帆花月迎明府。佳节逢端午。胜事传三楚。系彩线，穿菰黍。寿杯菖叶酒，乐语离骚句。讴歌者，芙蓉江上喧龙鼓。
千秋岁 其三 寿何湘来,明末清初,尤侗,深衣革履。道貌如秋水。挥玉麈，依香儿。心空四句偈，目击三爻理。蒲团上，卧游五岳华胥睡。今日长筵会。戏彩高堂喜。萼绿舞，飞琼吹。洪崖酌鹤顶，黄石羞麟髓。谨谢客，先生笑饮茶而已。
千秋岁 其四 寿徐太夫人,明末清初,尤侗,人间天上。富贵真无量。三鼎甲，同驴唱。五花封邑诰，九节延年杖。称万寿，鸾台凤阁新官样。满屋黄金榜。满座青绫障。藻绶舞，翚衣飏。儿觞浮玉酒，妇馈连珠酱。福备矣，蓬莱王母犹谦让。
风入松 寒鸦,明末清初,尤侗,呀呀掠尽碧天寒。墨影满青山。太和门外常相见，乌衣队争点朝班。应笑西风哀雁，衔芦辛苦榆关。槎枒枯树倦飞还。一幅画图间。谁怜羁旅金闺客，乌啼夜、归思阑珊。借问几时头白，早看改了朱颜。
祝英台近 忆别用稼轩晚春韵,明末清初,尤侗,玉炉残，银烛暗，画楫维南浦。黯淡东风，早洒泪痕雨。恼他顺水船儿，几株杨柳，甚力把、征帆拴住。空相觑。欲将心事叮咛，题多总难数。独夜思量，记起枕边语。算来万种春愁，妾担不起，分一半、与郎随去。
一丛花 游朱氏园亭,明末清初,尤侗,江村踏踏半平沙。木槿缚篱笆。谁引刘郎来洞口，隔墙见、人面桃花。数曲栏杆，几条书画，也算小山家。主人白发话烟霞。虚阁倚风斜。池边指点平安竹，谷雨近、芍药抽芽。新出笋尖，旧藏桂子，撮合点新茶。
金人捧露盘 卢龙怀古,明末清初,尤侗,出神京，临绝塞，是卢龙。想榆关、血战英雄。南山射虎，将军霹雳吼雕弓。大旗落日，鸣笳起、万马秋风。问当年，人安在，流水咽，古城空。看雨抛、金锁苔红。健儿白发，闲驱黄雀野田中。参军岸帻，戍楼上、独数飞鸿。
最高楼 漫兴,明末清初,尤侗,抛官去，乞得小山居。偃仰此生馀。何用食为十斛麦，未之学也五车书。时还读，亦已种，则何如。待讨个、渔童名便了。再配个、樵青名大好。赛赤脚，胜长须。奴更养奴千树橘，婢还钓婢百头鱼。挈山妻，同稚子，且相于。
蓦山溪 夏兴,明末清初,尤侗,登楼极目，又见斜阳下。远近两三峰，一点点、翠眉如画。莺簧蝉鼓，杨柳舞轻风，人闲暇。天潇洒。惆怅如何夜。白衣苍狗，阅尽云真假。今古总悠悠，叹举世、尘埃野马。青天难问，搔首且归来，沉醉也。高眠罢。月上葡萄架。
意难忘 元宵,明末清初,尤侗,春色佳哉。报吴宫花柳，羯鼓方催。羽林千骑去，华屋万家回。罗帐地，锦衣街。灯火上楼台。看满城、星桥高揭，火树丛开。月明车马如雷。有舞旋鲍老，歌打洪崖。香尘移画舄，玉烛袅金钗。帘幌下，影徘徊。听笑语诙谐。百忙里、阄成灯谜，掷与郎猜。
满江红 其一 偶览稗史载王文成梦郭景纯极言王导之奸反导阴主之也因为赋此,明末清初,尤侗,好个夷吾，渡江后、久窥神器。谁更念、神州未复，江河顿异。堪笑一生苏武节，曾无半点新亭泪。问乱臣、贼子出臣家，谁之罪。王与马，久分据。敦与导，还同计。算败终为相，成当为帝。漫惜伯仁由我死，太真拔舌斯何意。叹谁将、赵盾弑君看，书其事。
满江红 其二 感遇,明末清初,尤侗,我醉欲眠，且收了、眼光青白。分付与、死便埋我，陶家之侧。天下山川吞八九，腹中人物容千百。任诸君、拍手笑狂生，乾坤窄。破面鬼，焦头客。乌帽吏，黄巾贼。问何人请剑，何人投笔。我梦化为蝴蝶舞，醒来敲碎珊瑚缺。叹一腔、热血洒何时，青衫湿。
满江红 其三 生日自题小影,明末清初,尤侗,铸错难成，空赢得、头颅如许。君不见、此中有鬼，英雄无主。世事梦回关塞月，文章泪尽潇湘雨。叹茫茫、宇宙此身多，无归处。山岩里，聊容与。竹林下，方延伫。但看他白眼，科头箕踞。背后好遮王导扇，手中只少渔阳鼓。携一杯、自祝画图前，魂相语。
满江红 其四 生日自题小影,明末清初,尤侗,甚矣吾衰，谁画出、秋风蒲柳。须信道、相君之面，不过村叟。车盖鼓吹今梦觉，空山晏坐搔童首。问何人、不着鵔鸃冠，惟君否。且避暑，频挥手。谨谢客，休开口。只先生生日，归而谋妇。半臂才更一斗面，百钱恰买三升酒。对此君、烂醉仰天眠，看苍狗。
满江红 其五 思隐,明末清初,尤侗,寄语青山，为我筑、数椽茅舍。更计较、凿斯池也，衡门之下。屋后十弓放笋竹，墙边五亩栽桑柘。还留些、隙地种梅花，依台榭。北海钓，南山射。东墅弈，西园画。有邻翁来往，鸡豚春社。笑问老妻能去否，蒿簪藜杖归休罢。但囊中、尚乏买山钱，从天借。
满江红 其六 思隐,明末清初,尤侗,衮衮诸公，看朱紫、白头随驾。尽让与、蝇头蜗角，冷杯残炙。夫子漫劳冉有仆，小人请学樊迟稼。向深山、好作古田家，羲皇话。松菊径，瓜藤架。麋鹿柴，鱼虾汊。且醉吟高卧，及时闲暇。稚子浪寻青草斗，老夫合受黄鹂骂。倘城中、有客访吾来，关门谢。
满江红 其七 上巳旅思,明末清初,尤侗,天朗风和，是昔日、兰亭春社。恨不见、一时名士，乌衣王谢。光禄文章曲水宴，子山马槊华林射。到吾徒、意气向谁人，都休罢。四海事，归耕稼。五岳志，销婚嫁。但短衣长铗，栖迟傅舍。醉去行歌城阙上，醒来坐啸墙篱下。听大江、滚滚客心悲，流日夜。
满江红 其八 余淡心初度和梅村韵,明末清初,尤侗,对酒当歌，君休说、麒麟图画。行乐耳、柳枝竹叶，风亭月榭。满目山川汾水雁，半头霜雪燕台马。问何如、变姓隐吴门，吹箫者。兰亭褉，香山社。桐江钓，华林射。更平章花案，秤量诗价。作史漫嗤牛马走，咏怀却喜渔樵话。看孟广、把盏与眉齐，皋桥下。
满江红 其九 倦游初归顾庵绎堂处实既庭枉集草堂用顾庵原韵,明末清初,尤侗,梅雨廉纤，问昨夜、小池微涨。漫一笑、征衫乍脱，故园无恙。翠箨移来石径侧，黄鹂啼到桐阴上。更村村、烟火起农歌，田家饷。报有客，扁舟漾。看满座，兰亭唱。喜酒徒相对，欲倾家酿。却暑但挥蝉雀扇，登高请进蒲桃杖。向西山、指点夏云生，多奇状。
满江红 其十 即席赠顾庵学士,明末清初,尤侗,二十年来，叹世事、尘霾波涨。喜老友、跳归燕市，须眉无恙。皂帽幸辞辽海外，青衫还泣浔江上。问榜门、谁是脱骖人，千金饷。且上下，随流漾。予解和，公能唱。须浇开磈垒，洞庭春酿。屈指明年将半百，看云取次从藜杖。又何老、呵壁续离骚，笺天状。
满江红 其十一 即席送绎堂宪副北上并寓都中同好,明末清初,尤侗,才子仙人，坐春水、泖湖新涨。从此去、黄河千里，布帆无恙。玉殿传胪原日下，金门待诏还天上。料至尊、早办大官厨，为卿饷。斜日下，雕旗漾。芳草路，骊歌唱。送关山牙棨，一樽清酿。使客自骑沙苑马，野人独倚柴门杖。倘诸公、闻讯仆何如，穷愁状。
满江红 其十二 飞涛祠部辞疾不至柬以讯之,明末清初,尤侗,太息丁生，出塞去、雪堆沙涨。谢弋者、辽东归鹤，令威无恙。浪迹偶来皋庑下，端忧却据胡床上。正提壶、卢橘满林黄，堪分饷。端午后，蒲葵漾。麦秋至，蝼蛄唱。君奚为高卧，欲逃村酿。游子渡江不用楫，健儿跃马宁须杖。剧何堪、新妇闭帷中，婆娑状。
满江红 其十三 忆别阮亭仪部兼怀西樵考功湖上,明末清初,尤侗,我发芜城，趁竞渡、一江风涨。为寄语、池塘春草，阿连无恙。白舫已乘东冶下，青骢尚跃西泠上。问钱塘、可接广陵潮，双鱼饷。采莲棹，湖心漾。折柳曲，桥头唱。办十千兑酒，余杭新酿。王子正招缑岭鹤，孙登也策苏门杖。待归来、赠我两峰图，空漾状。
满江红 其十四 寄呈荔裳观察,明末清初,尤侗,北望卢龙，痛精卫、魂填溟涨。何幸得、南楼老子，下官无恙。千里相思风雨夕，十年重过江湖上。笑故人、只有一杯莼，为君饷。飞蝶梦，游丝漾。骑马地，朝鸡唱。算半生白发，星星愁酿。笠泽烟波宜载酒，泰山日观聊携杖。再休提、宋玉赋秋风，悲哉状。
满江红 其十五 苦雨书闷,明末清初,尤侗,积雨东篱，雷隐隐、水云时涨。休夏好、绳床药臼，消磨微恙。读史喜观秦楚际，咏怀高话羲皇上。笑饥来、驱我走天涯，无人饷。愁何许，悬旌漾。悲未已，吹篪唱。怪众人皆醉，覆杯沉酿。堪破黄梁道士枕，打开白业瞿◇杖。咄何来、修竹弹甘蔗，纷投状。
满江红 顾庵复和八首见示赋此答之并贻既庭 其十六,明末清初,尤侗,何物文心，笔阵老、墨池飞涨。贾馀勇、吟成八咏，撚髭无恙。公子七哀传邺下，大夫九辨赓江上。惊从而和者曲弥高，三缣饷。倒词峡，真潢漾。短歌阕，长歌唱。只江郎才尽，渴求杯酿。我倦欲投斑竹管，公豪任夺青藜杖。问红笺、填得许多愁，难于状。
满江红 其十七 春夜集淡心斋和韵,明末清初,尤侗,乘兴而来，冒雨过、征君之宅。相对者、诗家三老，酒徒八伯。秉烛夜游行乐耳，一生能着千双屐。看胜为可喜败欣然，如予弈。痛饮也，肠千石。剧谈也，唇三尺。算樽前只少，红儿催拍。便唱鹧鸪休听好，坐中半老江南客。问阮公、醉后眼如何，全飞白。
满江红 其十八 寿黄处安中书,明末清初,尤侗,问客何来，自闽海、薄游吴苑。忽举目、天涯烽火，故乡中断。泽国江山惊战鼓，秋风零雨飞宾雁。正登楼、作赋楚天高，愁王粲。十月节，寒花绽。千人石，清樽宴。喜今朝初度，亲朋相见。回首紫薇旧梦杳，放怀白发馀生健。但摩挲，毛颖老中书，加餐饭。
满江红 其十九 梦,明末清初,尤侗,日日愁生，赖有此、枕中之夜。我梦见、大千境界，无非假者。花月春江堪舞蝶，烟波瀚海能骑马。尽神游、万里姿逍遥，阆风野。邯郸道，何潇洒。阳台下，何妖冶。但逢场作戏，机心都化。乌有先生相对好，亡何乡里归休罢。奈一声、鸡唱又天明，愁来也。
凄凉犯 寒更,明末清初,尤侗,愁人影共。残灯语、夜寒何处寻梦。淡月微笼，酸风乍咽，严更徐动。孤衾自拥。听声声、如迎似送。想依稀、长歌短泣，数阕谯楼弄。多少朱门客，锦瑟弹蛟，玉箫吹凤。凄凉伴我，吉丁当、打入心孔。断续随风，又接着、晓钟鸣空。问鸡人、铜壶漏水几点冻。
水调歌头 其一 赠隐者,明末清初,尤侗,左手招明月，右手引清流。遂弃人间俗事、长伴赤松游。春与猿兮吟啸，秋与鹤兮飞舞，八百岁春秋。夜授南柯守，朝拜酒泉侯。携玉杖，吹铁笛，酌金瓯。醉乡高卧、掉头那问帝王州。自谓羲皇以上，无论晋魏之事，涓子不能俦。我亦问津者，愿泛武陵舟。
水调歌头 其二 解嘲,明末清初,尤侗,卿自用卿法，吾亦爱吾庐。一生着几两屐、安用美哉车。种得东篱五柳，饮得东皋五斗，此外又何须。已梦我为蝶，谁识子非鱼。书咄咄，称好好，解如如。不如说鬼、妄言妄听莫辞无。人贵及时行乐，我也逢场作戏，软饱黑甜馀。莫问九州事，且卧一床书。
水调歌头 其三 中秋,明末清初,尤侗,秋月忽然好，游屐满山前。远观灯火楼阁、万点小星悬。逐队王孙公子，绕坐歌儿舞女，人压看场圆。独有悲秋客，白眼对青天。千古事，一场梦，总堪怜。吴宫明月在否？兴废几何年。无限朱门绮户，也有竹篱茅舍，皓魄一般全。休待玉箫彻，我欲卧渔船。
水调歌头 其四 醉歌,明末清初,尤侗,左手把杯酒，右手握刀镮。快哉吾欲浮白、醉即舞双丸。读罢一编遗史，断尽千秋公案，怒发每冲冠。椎铁击秦政，挝鼓骂曹瞒。而今事，增一笑，总般般。人情大抵难测、翻覆似波澜。休问英雄竖子，富贵合输公等，已矣复何言。仰视四天白，长啸倚栏杆。
水调歌头 其五 平远堂雨中送春,明末清初,尤侗,山上云为雨，山下雨为烟。不分烟与云处、只听雨潺湲。旧雨送春归去，今雨倩人留住，去住总堪怜。春入远天外，人立晚风前。试煎茶，宜折柳，共题笺。干戈未定、药酒今夕惜流年。为问千人石上，妙舞娇歌何处，空谷一诗筵。日暮下山去，骑马似乘船。
水调歌头 其六 送陈次山,明末清初,尤侗,三月莺花节，送子出青门。我向离亭贳酒、弹汁染衫痕。河畔萋萋芳草，陌上依依杨柳，极目总销魂。往问广川子，几筴玉杯存。橐须笔，携櫑具，贮罍樽。但读离骚痛饮、醉即舞青萍。试渡滹沱河北，还过邯郸城下，慷慨满乾坤。去矣陈惊坐，舌在不须扪。
满庭芳 其一 风雨夜怀卿谋,明末清初,尤侗,折絮夭风，冻花侧雨，薄寒新上罗衣。可怜人意，恰对可怜时。几度思量往事，回首处、风景凄其。难生受、黄昏院落，独自怎支持。想伊人此际，笼香弄笔，剪烛吟诗。待扁舟相访，梦到还迷。只听数声征雁，断云里、叫过楼西。呼来问、又推深夜，不肯寄书飞。
满庭芳 其二 游娄东张氏园,明末清初,尤侗,山出篱前，水周堂下，高轩插架朱藤。亭台新绿，曲径隐斜曛。正好清和天气，黄鹂唤、游女如云。羁栖客、苦无柑酒，独坐吊残春。当年行乐地，青帘白舫，夜醉红裙。听钿筝瑶管，歌舞芳尘。不见富平公子，楼中燕、空怨黄昏。湖山畔、萧萧松柏，明月照孤坟。
满庭芳 其三 偶语,明末清初,尤侗,瓮里醯鸡，裈中蠛虱，人生大抵皆然。蛮争触斗，割据几山川。多少移山填海，凭意气、不肯由天。下场头、总堪一笑，鼓罢戏文完。算浮生如梦，转关得失，弹指悲歌。且不如高卧，图取奇缘。只恐梦中占梦，梦醒后、又费流连。都输与、希夷老子，一觉便千年。
满庭芳 其四 王烟客太常八十,明末清初,尤侗,七叶门风，三槐世德，先生作述无忧。笔精墨妙，名下更空俦。富贵公家自有，但称寿、八十平头。等而上、老彭八百，大树八千秋。优游兴不浅，西田依杖，风月嘲讴。看儿孙戏綵，白马青裘。笑问香山洛社，齐年者、犬斗同浮。吾家老、与君成二，来往亦风流。
凤凰台上忆吹箫 梦亡友卿谋,明末清初,尤侗,玉树生埋，香钩殉葬，人间无限伤心。听山阳邻笛，泪破衣襟。长忆连床对酒，灯影里、浅笑微吟。斯人死，坐看卿辈，谁是知音。追寻。天边去也，盼十二楼中，雁断鱼沉。甚风吹环佩，梦倚瑶琴。依旧璧人一对，携手处、翠袖花簪。应叹我，关山摇落，鬓发萧森。
天香 咏龙涎香,明末清初,尤侗,云气盘山，雨痕黏草，海天遥识龙睡。细剪香涎，平分瑞脑，泛水渗沙同腻。烟鬟雾髻，仿佛见、织绡娘子。檀口唾花几点，丝丝篆成心字。犹忆琐窗半闭。袅金凫、共消残醉。惆怅遗芳梦杳，蘅芜谁寄。聚窟返魂何处。空留下、馀薰旧鸳被。赢取鲛人，玉盘珠泪。
汉宫春 观演邯郸梦,明末清初,尤侗,咄咄临川，能现梦中身，而为说法。邯郸道上，一枕悲歌离合。青驴黄犬，好妆成、红妻绿妾。等闲看，鬼门关外，何殊洛阳宫阙。休笑卢生痴绝。算一场春梦，大家收煞。黄梁半甑，炊过几朝年月。曲终人醒，玳筵前、酒杯犹热。又归来，独眠孤馆，今夜应添白发。
烛影摇红 其一 寿吴冰仙夫人,明末清初,尤侗,甲帐琼台，彩鸾初嫁年华妙。红窗窈窕日无愁，但见嫣然笑。笑尽珠围翠绕。谁解受、笔封墨诰。画帘乍捲，香篆微闻，湘纨淡扫。金石摩挲，青编粉印看新稿。酒阑灯灺忆当年，梦破巫山晓。应是胡麻饭饱。映桃花、风姿不老。拼试轻鞭，几时搔背，麻姑乌爪。
烛影摇红 其二 题女士张采于衡栖集和来韵,明末清初,尤侗,地老天荒，悲歌不独江淹恨。小庭风絮也关愁，林下重题韫。应付莺花管领。好看承、车香障锦。胡然空谷，翠袖天寒，衡门栖隐。绣户燃脂，彤奁占尽妆台韵。断肠哀怨为谁吟，宛转萦方寸。欲倩萧郎寄问。早消除、风凄月闷。试拈湘管，爱劈鸾笺，叠成方胜。
声声慢 旅思用易安韵,明末清初,尤侗,花开柳闭，燕去莺来，东君干甚休戚。一样春风，二十四番消息。朝来又添细雨，大江头、落潮偏急。春莫去，纵他乡暂遇，故人曾识。休笑春光已老，看镜里、白发数茎堪摘。苦把春风留住，怎能吹黑。空着枕头一半，听铜壶、泪点同滴。这时节，便梦中、人到也得。
梦扬州 客广陵用少游韵,明末清初,尤侗,晚潮收。叹隋宫、花月都休。寒雨芜城，绿杨三月如秋。市门十里黄埃满，但往来、车马星稠。红桥畔，青楼底，谁人勾当春愁。追想樊川狎游。报书记平安，廿四桥头。笑我多情，鬓丝禅榻空留。纱灯万点归何处，枉断肠、锦瑟帘钩。平白地，扬州梦醒，恼乱苏州。
梦芙蓉 寒月,明末清初,尤侗,一般明月夜。最春园花里，秋山林下。玉阶如水，枕簟也消夏。三冬都告罢。殿额广寒高挂。顾影无人，只天边青女，相伴素娥寡。我独徘徊旅舍。梦想游仙，飘渺阆风野。冰丸一颗，品色冷相射。御风疑羽化。何须歌舞台榭。但买春醪，呼酒徒痛饮，编作客窗话。
玉蝴蝶 其一 雪窗忆卿谋,明末清初,尤侗,淅淅萧萧瑟瑟，疏疏密密，整整斜斜。算有三分墙角，数点窗纱。响茅檐、风敲断竹，迷野渡、月上平沙。浪相誇。瑶林琼树，种玉人家。嗟嗟。闭门高卧，羔儿无分，且吃团茶。翘首天涯，空吟冰柱忆刘叉。盼书邮、浮沉征雁，寻驿使、冷落梅花。问君家。剡溪不远，可泛星槎。
玉蝴蝶 其二 贺高二亮纳姬湖州,明末清初,尤侗,应是三生杜牧，深红浅绿，再接花枝。正好珠珰佩解，金雀鬟垂。定情诗、早怜碧玉，小名录、恰比红儿。尽绸缪，描残翠管，写尽乌丝。相宜。绿衣方小，青衫未老，绛缕初飞。顾曲郎君，记歌娘子按新词。学秦筝、争传妾解，偷吴语、未许欢知。画中人，五湖一叶，载到西施。
念奴娇 其一 午日旅思,明末清初,尤侗,葵花艾叶，依然是、前度端阳家数。菰米兰桡问甚处，吊望楚天云树。乳燕初飞，流莺三弄，几阵黄梅雨。飘零湖海，何堪萧寺孤注。遥念寂寞纱窗，菖蒲剪了，黯停杯无语。别恨离愁添几许，鬼病恹恹情绪。整日沉眠，梦魂无赖，不到长洲路。除非借取，画船竞渡归去。
念奴娇 其二 赠吴梅村先辈用东坡赤壁韵,明末清初,尤侗,江山如梦，叹眼前、谁是旧京人物。走马兰台行乐处，尚记纱笼题壁。椽烛衣香，少年情事，头白今成雪。杜陵野老，风流独数诗杰。更听法曲凄凉，四弦弹断，清泪如铅发。莫问开元天宝事，一半晓星明灭。我亦飘零，十年湖海，看雨丝风发。何时把酒，浩歌同送明月。
念奴娇 其三 和羡门韵,明末清初,尤侗,百年弹指，奈头颅渐秃、肝肠如碎。飞将高皇时不遇，却遇灞陵亭尉。感慨何为，不如归去，也学糊涂醉。文章九命，此生万事难遂。眼看世态悠悠，西江有水，不到枯鱼肆。脱了青衫披绿箬，且饱银丝鲜脍。弃蚁亡羊，于鱼得计，吾读徐无鬼。人间不乐，相忘惟一回睡。
念奴娇 其四 和羡门韵,明末清初,尤侗,先生休矣，叹元龙豪气、俯同群碎。借问史公牛马走，岂苦烂羊都尉。满座貂蝉，狗偷鼠窃，偶尔乘天醉。何如寻取，当年初服堪遂。君见入市者乎，朝来骈足，日暮成空肆。损益盈虚都似此，所以步兵思脍。紫绶耶叉，绯衣罗刹，群小皆名鬼。署门谢客，主人今日鼾睡。
念奴娇 其五 送孙无言归黄山和顾庵韵,明末清初,尤侗,忽闻长啸，是苏门鸾鹤、遗音清绝。弹铗归来櫑具剑，更铸山田耕铁。手拍浮丘，吾庐偕隐，漫卷君卿舌。署门谢客，白云无处停辙。回首花月扬州，几年梦醒，暂赋芜城别。骑鹤吹箫人在否？笑看迷楼烟热。垂老生涯，首阳柳下，计较谁工拙。迟君赠我，三十二峰寒雪。
念奴娇 其六 飞涛其年云客既庭御之枉叙草堂和飞涛韵,明末清初,尤侗,古人安在，总上场优孟、下场翁仲。天壤之间存我辈，聊尔一觞一咏。伧父左思，老兵阮籍，歌辨衙官宋。当杯行令，戏猜三两横纵。酒后耳热狂呼，濡毫呵壁，欲把天公控。趁取吴宫春未老，甘与梨花同梦。银烛方长，铜壶初滴，路近东西弄。诸君且住，床头尚满青瓮。
念奴娇 其七 饮梁宗伯蕉林书屋赋赠,明末清初,尤侗,疏帘清簟，正高卧、南面百城书屋。丘壑夔龙权寄傲，勾当午桥松菊。白袷论兵，深衣习礼，总付渔樵曲。东山未起，中年聊写丝竹。今夜河朔开樽，止谈风月，醉扫愁千斛。咫尺长安君不见，顷刻浮云翻覆。紫禁宣麻，黄扉视草，早叶金瓯卜。江南野老，梦留东阁桦烛。
念奴娇 其八 归兴,明末清初,尤侗,回车哭罢，忽仰天大笑、冠缨索绝。大抵长安局似弈，正打辘轳双劫。东阁除书，西台弹事，早暮分凉热。一言以蔽，无财不可为悦。君看游客纷纷，吹芋鼓瑟，槐柳森齐列。何异乞儿争向火，转眼灰飞烟灭。或问先生，何为至此，仆亦无言答。掉头归去，闭门独卧寒雪。
念奴娇 其九 题席次文出猎图和梅村韵,明末清初,尤侗,是何年少，向长城饮马、沙场结客。台上呼鹰垆下醉，尚弄数行题墨。投笔归来，东山射虎，大羽犹能没。画图留取，黄云万里秋色。我亦蛮府参军，短衣长剑，喜逐将军猎。回首卢龙成旧梦，变作阳关三叠。仰屋看书，叩门乞食，恨少朱家侠。相逢痛饮，头颅如许堪惜。
念奴娇 其十 咏米家灯和其年韵,明末清初,尤侗,尚书堂上，忽鸾飞凤舞、花枝分亚。起剔银灯相视笑，认得米家书画。木偶儿郎，弓腰仕女，游戏无真假。针神妙手，恰从阿堵传写。正是月满千街，星移万点，天放元宵夜。遥想汉宫传蜡烛，光照彩楼缥瓦。玉漏停催，琼箫慢弄，暂醉珠帘下。燕台胜景，剪灯重谱新话。
念奴娇 其十一 羡门五十一岁夫人四十九岁十月得子名曰百龄是可贺也调百字令,明末清初,尤侗,世间奇事，看木公金母、合成百岁。夫妇平分大衍数，阳进因而阴退。进若有余，退非不足，损益刚相配。乃生男子，美哉则百之端。以是名曰百龄。在百家姓上，百官图内。好似百花兰桂发，百鸟鸾凤出类。书读百篇，财盈百宝，百禄天生备。贺君百喜，百壶索取同醉。
桂枝香 其一 月下,明末清初,尤侗,晚风摇曳。渐吹落残乌，素娥睡起。惊看镜殿堆玉，晶宫映水。井梧飒飒敲窗纸，怨鸿啼、芦花岸里。黄昏院落，画栏独倚，寸心如死。秋色三分将尽矣。更寒烟满目，疏钟第几。四壁虫声助予，叹息而已。南飞乌鹊无枝止，笑归来、昨非今是。今夕何夕，举杯邀月，陶然醉耳。
桂枝香 其二 咏蟹,明末清初,尤侗,漫寻尔雅。见介士横行，郭索盈野。最爱绀甲青匡，金膏雪炙。吴江公子肠应断，甚西风、酒旗潇洒。相逢何处，沙汀渔火，村庄茅舍。记卓女、长卿初嫁。为彭越低眉，停箸不下。我亦蝤蛑，暗想妆台愁把。香橙手劈吴盐细，欲持螯、谁传杯斝。霜华满地，黄花已老，玉人去也。
齐天乐 咏蝉,明末清初,尤侗,小园疏柳斜阳晚，凄然数声低唤。吸露频啼，迎风乍咽，迸出悲丝急管。宫商偷换。和五夜寒螀，一天哀雁。恨杀螳螂，惊回焦尾鹍弦断。当年齐女曾变。故宫衰草外，何限秋怨。罗袂无声，玉墀尘满，落叶几番零乱。余音宛转。想动影低鬟，妆残帘捲，杜甫山妻，夜飞人不见。
水龙吟 其一 杨花和东坡韵,明末清初,尤侗,美人满院红妆，绿珠忽向高楼坠。非云非雨，非朝非暮，一天春思。绣阁娇慵，厌他轻薄，重门深闭。奈偷从墙角，窣来窗畔，人前故眠羞起。可惜风流扫地，赖多情、青苔牵缀。生成薄命，飞来又被，鹦哥啄碎。一缕残魂，浮萍再世，去随流水。想深宫拾得，踏歌连臂，有人垂泪。
水龙吟 其二 杨花和东坡韵,明末清初,尤侗,卷帘但见飞花，何时开起何时坠。玉人如梦，随风游戏，几多愁思。为问章台，青青在否？宫眉应闭。剩蛮腰解舞，飘飖上下，还学三眠三起。分付雕梁燕子，好衔将、小巢萦缀。谢娘纤手，搓来捏去，团成复碎。忽地伤心，人间天上，落花流水。倩软绵堪拭，此中洗面，只馀清泪。
水龙吟 其三 咏白莲,明末清初,尤侗,谁家渌水银塘，凌波扶出霓裳女。天然素面，冰肌玉骨，暗香销暑。采向吴宫，画船相傍，盈盈解语。看碧天凉夜，风清月晓，长依白鸥为侣。几处红衣乱舞，翻嫌他、脂匀粉涴。蓬茅綦缟，铅华洗尽，淡妆偏妩。最恨西风，断魂憔悴，几番秋雨。叹随波败叶，飘零只滴，泪珠如许。
瑞鹤仙 慈仁寺松,明末清初,尤侗,岁寒寻老友。只萧寺乔松，交情耐久。吾衰甚矣惫。故人喜相见，支离群叟。春风桃柳。满长安、红争绿斗。让髯公、沐雨梳霜，到底青青依旧。安否。九逵哄处，五市开时，货财辐凑。衣冠奔走。洒斯辱，浇杯酒。劝怒涛休吼，晨钟暮鼓，且共佛灯厮守。更呼来、鹤唳长空，一天星斗。
石州慢 和高季迪韵,明末清初,尤侗,花信频催，二十四番，雨飘风洒。多情最是风流，杨柳瘦腰一把。树犹如此，何况人倚阑干，游丝和梦愁牵惹。泪断锦回文，借乌丝重写。姚冶。玉人应在，燕子楼中，湘帘垂下。记得青鬟，微笑红牙轻打。而今寂寞，空想院落秋千，几时再驻墙头马。蓦听杜鹃啼，道东君归也。
拜星月慢 惜别,明末清初,尤侗,香雾云鬟，清辉玉臂，双照泪痕犹在。忍令分携，怯空房难耐。无人处，生怕落花风起，轻把檀痕吹坏。惜惜情怀，料身中不快。问何曾、走马章台内。又非因带甲榆关外。何苦东去西飞，判相思分界。看弹琴、谁写芙蓉黛。伴薰香、莫绾鸳鸯带。只好教、笼里鹦哥，咒那人无赖。
花犯 西山晴雪,明末清初,尤侗,遍皇州玉龙纷舞，千门六花绕。燕台高眺，见一点西山，装作琼岛。翠微低处斜阳照。朔风飘不了。掩映着、瑶林琪树，烟中飞白鸟。我来蓟丘，笑行囊空馀几两屐，卧游难到。灞桥畔，趁不上、剡溪一棹。翻追忆、故园雪夜，万峰里、梅花消息早。只好倩、小楼铁笛，吹霜天角晓。
喜迁莺 立冬,明末清初,尤侗,朝看月令。是律中应钟，神司元冥。寒日模糊，阴风凛冽，一扫秋光无剩。谁遣倪迂妙手，写出灰堆冬景。茅檐下，听数声铁马，冬冬相应。长安多肉阵，凤碳檀炉，低唱羊羔饮。闭户先生，拥书枯坐，只好敲冰煮茗。莫怪天公作恶，雅称玉堂官冷。青镜里，惊漫空霜雪，又添双鬓。
绮罗香 咏香,明末清初,尤侗,髻鬌初梳，诨褠乍脱，文几鹊炉先置。银叶如钱，半晌篆烟才度。绕纱橱、为雨为云，罩绣阁、非花非雾。更怜他、入袖穿裳，徐徐引到销魂处。玉人体自生香，借三分迷迭，助成佳趣。心字装成，还向月中微步。谶好事、喜结双丝，诉幽情、私添一炷。付钿盒、小玉珍藏，莫放郎偷去。
二郎神慢 李笠翁招饮观家姬新剧,明末清初,尤侗,百花巷。乍小队、花神来降。看面似芙蓉眉似柳，点素额、檐梅初放。莲袜榴裙花下舞，桃叶渡、采菱新唱。湘帘捲、兰香暗度，风动罗衣微飏。惆怅。分明仙乐，大罗天上。听赵瑟秦筝吴苑曲，妒杀粉君脂相。自笑周郎愁眇眇，好央及、灯花剔亮。怕飞逐彩云，牢系鸾凤，重重绡帐。
归朝欢 澄海楼,明末清初,尤侗,家在芙蓉江畔住。两桨沙棠桃叶渡。天风吹我北溟来，芒羊一望无穷处。漫将秋水注。此时好读玄虚赋。倚危楼，不闻呼啸，满耳惊雷雨。却怪冯夷缘底怒。白马乘潮鸣急鼓。鲛人又喜起楼台，璇宫出市珊瑚树。风鬟雾髻女。戏弹宝瑟来迎汝。趁渔舟，一声欸乃，送我蓬壶去。
望海潮 观猎,明末清初,尤侗,辽西重地，东临碣石，朔风塞马萧萧。台上呼鹰，碛中走狗，千人弓箭横腰。牙纛抗招摇。看雕翎落处，雨血风毛。日暮山空，寒乌饥兔正悲号。将军坐地分曹。有健儿行炙，美女弹槽。再打一围，扬鞭归去，戍楼画角声高。何似霍嫖姚。笑当年猿臂，射石空劳。顾语参军，醉中磨盾好挥毫。
望湘人 闺信,明末清初,尤侗,自君之出矣，独宿空房。绣衾慵爇龙脑。背着灯儿，侧身帐底，多半和衣睡倒。帘幕花香，栏杆燕语，月明如晓。好良宵、满院春风，不见断肠人到。乍梦被郎呼去，向画屏深处，轻怜低笑。正勾当相思，一晌销魂未了。无端撼起，流苏微动，蓦地把人惊觉。闲滋味、费尽思量，私下报郎知道。
风流子 醉中作,明末清初,尤侗,吾生祈一梦，将进酒、结客少年场。愿贵比五官，芙蓉车盖，艳齐三妇，玳瑁钗梁，封侯事，建牙刑白马，挽箭射黄獐。鼓吹归来，角巾辞去，拍肩泰华，濯足沧浪。醒来都不是，看衣鹑马狗，两鬓秋霜。赢得一官孤竹，三径柴桑。只宋玉招魂，偶逢神女，相如草赋，曾视君王。且向樽前醉也，长短歌行。
疏影 黄梅花,明末清初,尤侗,花神戏法，向园林剪彩，点缀残腊。磐口玲珑，荷盖团圞，仿佛香生金鸭。前身本是江妃种，催妆早、先来一霎。恰阿娇、初染鹅黄，纤指栏边偷捻。耐尽霜偎雪压，爱自然幽雅，不近蜂蝶。我梦罗浮，错认佳人，赚得翠禽嘈杂。当年倚袖天寒日，插蝉鬓、夜藏犀合。到而今、携向纱窗，空有泪花凝蜡。
霜叶飞 黄芽菜,明末清初,尤侗,吾家老圃东篱下，曾将野菜修谱。但知春韭与秋菘，食荠肠还苦。今领略、长安杂俎。黄芽一把和盐煮。觉入口甘香，似燕赵、佳人风致，冷淡如许。君看辇上华筵，金齑玉脍，谁向此君下箸。偏生我辈一条冰，堪作冰壶侣。任嚼出、宫商征羽。只愁面色平分取。却回思、故乡味，千里莼羹，惟吾与汝。
宣清 玉河冰,明末清初,尤侗,黑帝乘权，爰命波臣，晶宫大开冰屋。砌黄河、粉壁万层，掩青江、银练千幅。晓入金门，环桥一望，果然如玉。正平铺，凤楼前，寒光直射朝旭。天子诏凌人，宜藏北陆，百官赐饮足。纵镂树成花，凝檐作筋，天画文章，未必重瞳娱目。念乡村、荒田野哭。问边庭、铁衣起粟。何时泮澌借太液恩波，布春风、暖生寒谷。
沁园春 其一 送穷,明末清初,尤侗,咄咄穷来，冰氏主人，劝汝千杯。怪子云高阁，一麾不去；昌黎上座，三揖仍回。饿倒翳桑，冻穿东郭，拊手揶揄笑我该。何相厄，出门如有碍，闭户如呆。特凭毛颖符牌。择吉日车马走天涯。向簟瓢巷里，生前可住；首阳山下，死后堪埋。耕砚为田，积书作库，今后休将壁立猜。穷唯唯，吾从此逝矣，赠子多财。
沁园春 其二 释愁,明末清初,尤侗,试望愁城，天地无光，壮士吞声。奈悲秋宋玉，不堪长恨；伤春杜牧，未免多情。万斛纷来，百端交集，方寸之心难与争。叹人世，黯然销魂，惟此为深。仆今奉教先生。毋劳尔神兮摇尔精。使王乔与我，遨游而逝；黄公与我，歌咏而行。寂寞为床，玄虚为宇，叱咤驱愁服上刑。愁休矣，逝将适乐土，实获吾心。
沁园春 其三 遣病,明末清初,尤侗,若有人兮，蒲柳风姿，憔悴支离。恨雍容司马，抛残赋草；风流沉约，瘦损腰肢。扁鹊低头，巫咸束手，丈室维摩亦皱眉。数其罪，合先诛二竖，后斩三户。飘然与彼长辞。况苦口良方我有之。倩冀州坐客，挥毫草檄；少陵野老，信口吟诗。左援桐君，右携欢伯，楚客高谈七发词。涣乎一，涊然其汗出，是乃良医。
沁园春 其四 反止酒,明末清初,尤侗,陆醑前来，枚卜功臣，众口交推。彼从事齐州，清为圣德，督邮鬲县，浊亦贤才。尧舜千钟，仲尼百斛，子路宁辞十榼陪。髡一石，更先生五斗，学士三杯。尝闻上顿长斋。即乘马骑驴事尽佳。况卓家少妇，为君涤器，杨家妃子，为我持罍。山带兰陵，水连桑落，曲部分茅议允谐。咨汝醑，俾侯醴泉郡，曰往钦哉。
沁园春 其五 罪酒,明末清初,尤侗,醑若毋声，以酒为名，乃罪之魁。算持蟹螯者，瓮中就缚，吹龙笛者，水底长埋。金盏才擎，玉山便倒，玩我真如儿戏哉。腐肠药，甚良醪可恋，心腹当灾。今朝焚了糟台。又何问莲花白玉杯。倘君将伐狄，臣当执御，人能击杜，我愿持槌。草夺黄封，驱除绿蚁，主爵壶商赐自裁。醑不道，削汝懿侯职，以惊将来。
沁园春 其六 梦卿谋,明末清初,尤侗,有美人兮，携手同行，其乐只且。喜化为蝴蝶，中宵起舞，唤他啼鸟，野店提壶。一唱高山，再歌流水，听者钟期鼓者俞。长太息，曲高而和寡，其信然欤。顾君与我何如。彼天下纷纷安足拘。叹故人千里，远遗端绮，主人仓卒，遽赠文无。蕙带荷衣，倏来忽逝，乌有先生对子虚。开户视，不见其处矣，搔首踟蹰。
沁园春 其七 题李镜月庐游日记次西樵韵,明末清初,尤侗,奇绝青莲，几辆芒鞋，直踏匡江。向香炉峰下，呼来慧远，珠帘谷口，吸出康王。五老婆娑，九云飘渺，三叠流泉喷石冈。还识否？是庐山面目，仔细端相。小奚亟解诗囊。看摇笔高吟字万行。笑近骑白鹿，踢翻星渚，远携黄鹤，飞过浔阳。君已逍遥，仆犹惆怅，画壁鸣琴寄兴长。问何日，把惊人谢眺，搔首青苍。
沁园春 其八 和阮亭偶兴,明末清初,尤侗,无可奈何，旧事南柯，新恨东流。叹易变人情，幻如演戏，难猜世法，闷似藏钩。闭户无容，出门有碍，何况崎岖历九州。不堪者，看宫中狗监，关内羊侯。头颅如许谁酬。但醉里乾坤姿拍浮。算冥冥高飞，于人无怨，悠悠行迈，谓我何求。蝴蝶前身，杜鹃今日，伯仲之间海上鸥。乃所愿，学丈人荷蓧，男子披裘。
沁园春 其九 和阮亭偶兴,明末清初,尤侗,我所思兮，濯足清流，晞发高冈。奈举国侏儒，臣饥欲死，满堂酒汉，公醒而狂。学剑不成，卖浆未售，肘后难传疗恨方。除非是，学中山千日，梦到羲皇。觉来起舞淋浪。且读破离骚续九章。喜庄子逍遥，人呼以马，左慈狡狯，或化为羊。手弄双丸，目空九点，竿木随身作戏场。今而后，从子虚隐矣，何有之乡。
沁园春 其十 戒游,明末清初,尤侗,子好游乎，游必有方，吾语子游。惟辇上贵人，峨冠博带，堂中公子，肥马轻裘。十日交驩，千金解赠，主既逢迎客亦留。非然者，恐闭门不纳，怀刺谁投。况君白发盈头。便鼓瑟吹箫枉自羞。奈弹铗而歌，食终不饱，执鞭以御，富也难求。莼鲙秋风，一官久弃，肯向侯门走马牛。君休矣，听数声欸乃，雪夜归舟。
沁园春 其十一 戒游,明末清初,尤侗,我学渊明，归去来兮，请绝交游。有草阁三间，久盟息壤，秫田十亩，将老菟裘。山水乡邻，梅花妻妾，小部声音黄栗留。出门去，怕青天剑啸，沧海珠投。而今金尽床头。纵舌在何辞仰面羞。叹富贵才高，骄人易取，文章命薄，知己难求。乘兴而来，途穷则返，笑傲随他呼马牛。从今后，把世情看破，飘瓦卢舟。
沁园春 其十二 题蛟门三好图,明末清初,尤侗,咄咄汪生，少年行乐，三好兼全。只饮酒离骚，便称名士，吹箫弄玉，定作神仙。椽烛隃麋，远山丽竖，小宋风流剧可怜。谁消受，疑梦游蓬岛，醉享钧天。画图到处流传。得饱看红妆也有缘。但酒癖书淫，恐妨万事，歌残舞散，难驻千年。仆病停沽，吾衰畏解，文籍先生高枕眠。君休矣，是有虽可喜，无亦欣然。
沁园春 其十三 题五苗图,明末清初,尤侗,望气佳哉，蕉林书屋，得宝隋和。看皋庑家声，天边台斗，彩鸾国色，地上姮娥。玉燕投怀，石麟露角，更胜珠哥与户哥。征兰梦，记五苗丝绣，玉叶金柯。不惟孔释摩挲。有后稷携来瓜瓞歌。算学士文章，原名陶谷，将军勋业，也号田禾。左握干戈，右持俎豆，何似堂封万石多。询占者，是翁官农父，儿取高科。
沁园春 其十四 司农招饮携五苗出揖客复次前调奉赠,明末清初,尤侗,今日华筵，珠帘深处，唤出苗哥。看头角硗硗，宛然玉粒，双眸炯炯，秀似琼禾。花帽荷衣，深躬浅喏，年少偏生礼数多。问其岁，是卯君诞降，月窟婆娑。岂惟字识之无。便好应朝廷童子科。算唐室校书，八龄刘晏，秦家相国，十二甘罗。第五之名，何如第九，笑问先生喜若何。先生笑，谓诸君醉矣，为我高歌。
沁园春 其十五 题孙赤厓携孙小像,明末清初,尤侗,万里归来，管宁无恙，吾谷闲行。但觅取虎头，传神阿堵，携将麟角，绕膝如馨。君善秦声，妇能鼓瑟，画里家山聊遣情。相尔汝，惟日沽一斗，笑看三星。十年辽海飘零。曾短布驱车铁岭城。记汉殿凌云，马卿献赋，梁园雨雪，枚叟谈经。阊阖天高，巫阳梦远，仆亦悲歌泪满缨。空凝望叹王孙桂树，芳草青青。
沁园春 其十六 赠董舜民,明末清初,尤侗,谁踞词坛，天下健者，独有董公。曾北上燕台，东游越峤，南寻隋苑，西问秦宫。慷慨悲歌，滑稽笑骂，左把刀钩右酒钟。挥毫罢，令雪儿起舞，唱彻回风。君才十倍吴蒙。更林下夫人兴致同。看绿绮低弹，风吹鬓影，青蛾淡扫，月上眉峰。放棹探梅，拥炉煨芋，乐事相于闺阁中。还索取，将红桥锦字，好配林鸿。
沁园春 其十七 李渭清赠龙须一茎赋此酬之,明末清初,尤侗,为问何年，龙战山东，堕此长须。曾阶于尺木，能兴云雨，贮之勺水，便化江湖。今也卷然，手携在箧，犹见虬髯气色殊。还恨未，向九仙馆里，捋取羊珠。顾君赠我何如。好准备尊前牙杖需。算虾须虽细，可编帘箔，鱼须甚壮，亦树旌旟。差胜衰翁，白髭似戟，不中卢仝唤作奴。却自笑，看吟成五字，剩数茎无。
摸鱼儿 其一 春怨,明末清初,尤侗,问东君、赚春何意，春来还见春去。满园花事刚三五，都付断肠风雨。花尚尔。又况是红颜、薄命愁眉妩。美人日暮。便红豆歌成，翠盘舞罢，难买君王顾。看千古，总是风流易误。秭归空筑青墓。梅妃休怨楼东赋，吊取马嵬黄土。君莫诉。君不见英雄、失路还悲古。楚歌楚舞。试去听琵琶，青衫红袖，双泪几行数。
摸鱼儿 其二 咏莼,明末清初,尤侗,问江姝、宝钗半股，又绕青丝一缕。洞庭渔父扁舟远，摘尽吴头楚尾。谁得似。似放诞文君、柔滑如脂体。佳人水沚。算不比浮萍，波漂露宿，何事名千里。东曹掾，为尔挂冠归去。西风昨夜还起。愁予老系京华梦，正恐欲归无计。归也未。便一棹家乡、偕隐无人矣。春前尚记。想素手调羹，和盐伴豉，饱识厨娘味。
摸鱼儿 其三 咏窝丝糖和其年韵,明末清初,尤侗,问谁家、吹箫深处，锦丝袅就连理。十分崖蜜三分脆，更胜枣儿堪嗜。长安市。喜今夕同探、官茧灯檠底。君须尝此。是元日膏饧，都城风俗，卖取胶牙齿。还停箸，忽忆西京杂记。娙娥别样新制。白头宫监传遗样，曾识开元妃子。形虽似。空夜雨昭阳、不见红尘荔。关卿何事。但肠断东风，灞桥杨柳，愁看游丝细。
贺新郎 其一 塞上,明末清初,尤侗,天末卢龙道。看敷分、山崖耸峙，河流低绕。极望长城烟一抹，但见黄榆白草。又添得、孤鸿飘渺。寒月如霜沙似雪，想当年、有客伤心早。重画出，边愁稿。短衣自倚高楼啸。吊西风、一杯残酒，泪痕多少。漫说明妃出塞苦，不见玉关人老。更减尽、英雄怀抱。剩有琵琶浑不似，倩庐儿、弹出凉州调。公莫舞，乌啼了。
贺新郎 其二 贺荔裳纳姬举子,明末清初,尤侗,宋玉高唐赋。更相逢、洛川绣枕，袁家新妇。碧杜红兰香不已，间以明珠翠羽。正解佩、吴宫春暮。蝶粉蜂黄都褪了，看雕梁、燕燕交交乳。衣带缓，低眉妩。梦中神女亲携付。宁馨儿、天上石麟，人间绣虎。才听啼声知大物，豪气略如其父。请脱帽、为公狂舞。玉果金钱汤饼会，愧无功、厚赉吾能与。只愁写，弄璋句。
贺新郎 其三 旅思,明末清初,尤侗,岁月能如许。问愁人、更经消得，几番羁旅。白发悲秋灯下咏，生受纸窗风雨。更添得、数声砧杵。敲破客心千寸碎，枉教人、梦断江南浦。雁叫也，又平楚。浇愁惟酒差堪语。忽伤心、此身饮罢，茫无归处。空自珠帘◇画烛，看尽清歌妙舞。但赢取、青衫泪苦。红袖殷勤休劝醉，奈鬓丝、禅榻闲眉妩。老去也，诉渔鼓。
贺新郎 其四 端午和刘潜甫韵,明末清初,尤侗,小满吴蚕吐。乍阴晴、春红消歇，黄梅迎暑。刮眼风尘纷未了，遍地蒲人艾虎。何处觅、龙舟竞渡。横笛短箫江上远，但关山、烽火传鼙鼓。请拔剑，为君舞。花花世界遽如许。算英雄、百年成败，一杯残醑。金紫貂蝉长在否，不抵枕中炊黍。又看尽、蛮争触怒。读破离骚还痛饮，叹吴侬、更比湘累苦。只一醉，忘今古。
贺新郎 其五 九日感旧,明末清初,尤侗,偶过慈仁寺。看门前、五株松树，婆娑尽矣。二十年来风景异，不谓树犹如此。感旧事、攀条流涕。白发青衫驱款段，笑无端、贳酒荆高市。听击筑，悲风起。又逢佳节黄花里。怅登高、西山残照，暮云千里。极望齐州烟九点，家在吴头楚尾。添几幅、荒丘废垒。汉寝唐宫何处问，只滔滔、不断浑河水。买一棹，吾归耳。
贺新郎 其六 立秋夜雨,明末清初,尤侗,又是秋来矣。乍回头、悠悠长日，去如流水。不觉西风吹老至，华发星星添几。思往事、潸然出涕。我自多愁泪洗面，问天公、何苦愁如此。下一夜，霖铃雨。声声滴碎惊秋耳。助凄凉、三年客舍，故乡千里。白首冯郎休说恨，尚对孺人稚子。恨莫恨、别离生死。不信愁人愁不寐，但愁魂、缭绕残灯里。听漏点，三更起。
贺新郎 其七 七夕和韵,明末清初,尤侗,七七佳期矣。看迢迢、明河清浅，盈盈一水。别去一年来一度，毕竟欢娱能几。想牛女、相逢流涕。天上人间都不异，但有情、未免谁遣此。洒泪也，今宵雨。如侬只是鳏夫耳。望家乡、邈如天汉，暮云千里。三载断肠闺梦杳，添得玉楼思子。哭长史、终当情死。苦忆少年瓜果会，向凉阶、私语星光里。唤不醒，姮娥起。
贺新郎 其八 中元再和,明末清初,尤侗,问夜如何矣。早鸡鸣、长安门外，车如流水。争羡朝班仙仗好，老我闷怀有几。端不为、洛阳流涕。闻道地官初放赦，想魂兮、游戏应来此。又遇着，廉纤雨。归来惟有高眠耳。君莫问、吹笙击磬，南邻北里。欲向兰盆礼古佛，借我消忧幢子。更解脱、无常生死。同病最怜阳羡客，和哀弦、弹泪乌丝里。歌一曲，秋风起。
贺新郎 其九 中秋再和,明末清初,尤侗,作客三年矣。到中秋、天门街上，月明如水。为问古时月尚在，照过今人有几。几欢笑、几人泣涕。明月原无圆缺恨，只人间、离合悲如此。一霎变，风和雨。我今为月徘徊耳。念家山、乱云遮断，美人千里。待挹酒浆倾北斗，吞尽兔儿桂子。更莫管、明生魄死。但得嫦娥相顾盼，放白头、醉舞霓裳里。听水调，歌头起。
贺新郎 其十 九日再和,明末清初,尤侗,四见重阳矣。怅悲秋、他乡何处？登山临水。为问诸公高宴会，遍插茱萸有几。何必学、牛山掩涕。我忆楞伽湖畔路，是少年、行乐尝过此。吟一句，满城雨。追寻昨梦依然耳。惊回头、歌台舞榭，半成蒿里。戏马龙山今在否，争甚英雄竖子。谁保得、古而无死。但趁清秋风日美，酹黄花、侧帽斜阳里。怕转盼，寒沙起。
十二时慢 观猎,明末清初,尤侗,望平原、连天野烧，猎猎风吹千骑。缚裤褶、雕弓韝臂。盘尽山头谷尾。犬走鹰飞，猿啼雁叫，洒血成红雨。到日暮、叠鼓鸣笳，酹酒烹鲜，再杀一回足矣。记少日、卢龙塞上，蛮府参军无事。戏逐孤儿，短衣匹马，射虎南山里。载黄獐满车，归从妻子誇示。叹残年、抚髀生肉，郁郁谁能堪此。索米金门，摊书玉局，见猎空欢喜。问先生谁伴，嗟乎子虚亡是。
兰陵王 伤春,明末清初,尤侗,江南陌，袅袅东风弄色。垂杨畔、宝马香车，芳草王孙自相索。美人云鬓侧。梦破残红半碧。寻春去、莺送燕迎，十二栏干夜犹立。繁华等陈迹。但雨涩莓苔，风动葵麦。游丝漠漠和愁织。试目极千里，断烟寒食，邻鸡野哭如昨日。落花泪盈尺。追忆。恨何及。问老去东君，争似书客。天荒地远无人识。算往事只付，数声渔笛。今宵沉醉舞短剑，歌昔昔。
多丽 夏景,明末清初,尤侗,画梁间。日长午梦初残。倚薰风、晕红如醉，无言情思阑珊。捲桃笙、自寻坠珥，掩金诃、斜扑轻纨。茉莉茶甘，鹧鸪香细，尽堪消暑小屏山。无心理、钿筝瑶管，棋局也慵弹。闲排遣、白敲冰脆，红点梅酸。侍儿报、花梢月上，清光怯射越罗单。浴兰汤、微揩粉汗，插犀梳、乱挽云鬓。院落沉沉，夜凉似水，萧郎频唤展琅玕。还一笑、背人行去。等待向更阑。却寻到、蔷薇架下，独凭栏杆。
六州歌头 有客劝予出山者书此答之,明末清初,尤侗,客何为者，劝我曳长裾。人所爱，热官耳，顾愁予。不相如。君见居官者，苦思虑，劳筋骨，工笑语，勤奔走，乃多誉。我则异于是矣，体多病、药物长须。惯科头晏起，懒向府中趋。礼法全疏，古之愚。兼长扪虱，喜曝背，时强项，或撚须。诸若此，皆不可，一朝居。爱吾庐。种豆南山下，几个竹，映芙蕖。驱山犊，弹野雀，钓江鱼。况有老妻酿酒，任醉后、拊缶歌呼。有山公启事，报以绝交书。客且归欤。
临江仙 午日,明末清初,尤侗,庭砌香蒲一剪绿，纱窗梅雨萧萧。闹妆儿女彩丝飘。珠帘桃叶渡，画鼓木兰桡。唤起湘累休竞渡，云旗游戏波涛。江潭独醒转无聊。古人应让我，饮酒读离骚。
一剪梅 和李易安韵,明末清初,尤侗,织锦机边蟋蟀秋。万里江风，吹送郎舟。空闺无处说相思，独夜鸣琴，西北高楼。弹罢清商两泪流。妾自伤心，君亦多愁。雁鱼消息几时来，才望云头。又候潮头。
江城子 春思,明末清初,尤侗,花朝去了又春分。草如茵，柳烟新。油壁青骢，争踏武陵春。绣暮罗衣香过处，人不见，插红裙。纱窗寒雨最难闻。冷炉薰，淡芳樽。闲病闲愁，独对旧东君。日暮捲帘南北望，魂欲化，楚山云。
满江红 春闺,明末清初,尤侗,玉懒香颓，支瘦腕、行行立立。颇藜枕、鹧鸪屏外，衬花茵席。行雨梦飞巫峡上，随风笑踏江南陌。恨高楼、故故恼人眠，吹长笛。揽衣起，斜阳侧。临宝镜，修山额。沾芙蓉粉汗，倩郎温拭。罗带小开锦翡翠，云鬟斜插金鸂鶒。倚香奁、一晌晚妆成，西窗黑。
菩萨蛮 为陆次云题万年冰，,明末清初,尤侗,几时海上凌波去。碧云宫里偷冰柱。携向玉台中。光争琥珀红。长安多热客。把玩清心骨。若问是何名。多年一老兵。
东风第一枝  用史邦卿韵,明末清初,龚鼎孳,凤络霞绒，莲铺金索，横桥檀雾吹暖。玉奁半懒春妆，一笑上楼入浅，朱衾画幔，紧围定、梦憨心软。自题名、年少多情，不及杏梁朝燕。云母阁、主司青眼。团扇第、书生睹面。醉扶璧月飞琼。琐合柳乌小苑。珊瑚联枕，楚雨径、神峰如线。爱紫兰、报放双头，恰好阮郎初见。
误佳期 其二,明末清初,龚鼎孳,香定剪风罗幕。客践笼灯芳约。红绡沽酒下帘时，失记登楼作。狂枕玉箫眠，软绊金虫落。扫眉才子赋多情，可是怜轻薄。
鹊桥仙,明末清初,龚鼎孳,红笺记注，香糜匀染，生受绿蛾初画。挑琴擘阮太多能，自写影、养花风下。月低金管，带飘珠席，两好心情难罢。芳时不惯是乌啼，愿一世、小年为夜。
杏花天  其四,明末清初,龚鼎孳,嫣香院落莲钉扣。有结阵都梁弹袖。浓丝丽玉春风守。团定蓉屏粉肉。搓花瓣做成清昼。度一刻翻愁不又。今生誓作当门柳。睡软妆楼左右。
蓦山溪,明末清初,龚鼎孳,清波桃叶，幻出刘郎路。两桨载鸳鸯透金锁，重城几处。低帏促坐，长似玉窗西。行不得，且双归，蛱蝶香中去。重来门巷，尽日飞红雨。消息动阳关，暗凝愁、绕花钟鼓。朱深碧浅，一幅可怜春，休进酒，与调筝，只结同心缕。
惜奴娇  离情用史邦卿韵,明末清初,龚鼎孳,无赖鹦哥，谁遣唤、花枝醒。阑干外、愁潮恨岭。一步妆台，受不起、加餐信。风静。漾帘栊，回头小影。有限天涯，载得了、垂杨病。销魂牒、权时拜领。说谎高唐，可好托、春衾性。难听。长叹与、清钲乍并。
西江月  渡江作,明末清初,龚鼎孳,箭打乱潮柔橹，鸦翻古渡青旗。春江玉雪鉴须眉。俊眼相看似此。长剑锦骢香梦，宝钗钿瑟男儿。人言无泪洒离时。不称英雄泪耳。
十二时  浦口寄忆用柳耆卿秋夜韵,明末清初,龚鼎孳,隔江楼、月涌银涛，偏是红绵难洗。正絮扑、棠舷星稀。蕙幄恹恹花气。中酒心期。垂帘时候，旅馆疏灯起。残堞外、一片荒鸡、一半画笳，吹到孤眼人耳。幽梦中、重寻后会，岂似麝裙同系。笛瘦宝鞍。钗斜玉镜，寸寸含情地。别路千万叠，长亭只在望里。暗忖量、蓝桥约定，领略三生恩意。两字骊歌，暂时南浦，岂负浓香被。宛转官柳侧。终怜好春轻弃。
西江月  广陵寄忆用史邦卿闺思韵孤月。,明末清初,龚鼎孳,别怨暗移青镜，春愁倦听红牙。扬州灯火绛楼纱。不似石头城下。伴我邮亭孤月，负他寒食梨花。没来繇事误天涯。玉笛当风此夜。
减字木兰花  途中寄忆,明末清初,龚鼎孳,檀脂凤带。远在碧山春草外。耳畔低声。恰似兰闺念小名。风巾雨屐。那许偷窥金粉席。只办销魂。絮得东风也闭门。
薄幸  春明寄忆,明末清初,龚鼎孳,粉城春市。系马惯、谁家荡子。别袖意、菱花偷见，蓦地锦帘千里。照小窗、双蒂银蟾，深怜密唤曾如此。有腻玉轻钩，翠云浓绕，芳梦黏人难起。数不尽、同心咒。休算作、冶游驱使。怕金铃声瘦，青骢天远，倚楼肠断斜阳里。晚香横儿。对真真、暗嘱情场，不负鸾钗紫。鸳裯凤绶，端值龙沙一死。
好事近  其二,明末清初,龚鼎孳,走马到章台，闲却绿窗眉笔。记得回头低唤，怨梢斜日。倚栏今夕卜归鸿，管取蛛丝吉。好梦也须珍重，意中缘难必。
风流子  其三,明末清初,龚鼎孳,相思明月社，推桃燕、一代水边楼。忆黛比岫遥，花和人瘦，玉围屈戍，珠写箜篌。销魂别泪如巫峡雨，心逐广陵舟。乳燕幕开，锦笺难托，蜜蜂房闭，香粉都收。红窗携纤手，双双把鸳盟，订在新秋。只道云时金屋，管甚闲愁。怅霞生绮陌，谁家弄笛，露凉小苑。何处藏钩。七夕看看过了，梦见还羞。
浪淘沙 长安七夕和称六,明末清初,龚鼎孳,璧露乍惊秋。月满西楼。江南箫管正悠悠。报到天边今夜会，彩线穿愁。薄幸是牵牛。会少离稠。鹊槎一夕锦云收。我做牛郎他织女，夜夜桥头。
眼儿媚 邸怀,明末清初,龚鼎孳,桐洗纱窗叶坠秋，翻动一春愁。玉鞭酒市，醒来斜月，醉里朱楼。柔肠憔悴无人见，见即恐花羞。试抛脑后，陡来衾底，又嵌心头。
浣溪沙  其二,明末清初,龚鼎孳,肠断鸳鸯锦字文。一双疼热在春分。新愁欹枕不能闻。影入菱花留夕照，香凝纨扇忆朝熏。玉窗还肯受殷勤。
长相思 其三,明末清初,龚鼎孳,惜花期，订花期。诉向花愁知未知。天怜两道眉。望中疑，梦中疑。斗帐檀丝月午时。香泥塑蝶痴。
长相思  其四,明末清初,龚鼎孳,似多情。似无情。玉艳心情是怎生。春衫记不明。长歌行。短歌行。多少柔肠撺掇成。流莺只一声。
小重山  其五,明末清初,龚鼎孳,一缕春心托杜鹃。也防人薄幸、靠青天。琼楼真负凤箫缘。无聊赖。劈碎紫鸳弦。送眼落霞边。只愁深阁里、误芳年。戴花那得木兰船。桃花路，风雨接幽燕。
浪淘沙  其六,明末清初,龚鼎孳,翠幰报花来。春恨重栽。西风吹上妆台。旧梦不留新梦远，影里徘徊。客思绕秋苔。铁马惊开。银床冷落薛涛才。细展红香温丽句，一字千猜。
浣溪沙  其七,明末清初,龚鼎孳,死向云英一哭休。蓝桥风路不中愁。勾符明注小红楼。青鸟梦尝迷绣户。孤鸳冢莫葬芳洲。诉花难放玉搔头。
念奴娇  中秋得南鸿喜赋用东坡中秋韵,明末清初,龚鼎孳,远鸿飞送，有倾城玉杵、龙绡踪迹。小字鸳鸯颠倒认，凭仗晶盘凝碧。密约镌花，深嚬谢柳。打破春愁国。秋灯分照，短长程已亲历。为想翠管轻笼，绿窗低唤，软款怜征客。迢递江南天北意。佳事恰宜今夕。钿合香浓。鸾台云热，狂欲生双翼。冰蟾遥共，画楼人在吹笛。
兰陵王  冬仲奉使出都南辕已至沧州道梗复返用周美成赋,明末清初,龚鼎孳,戍烽直。山外寒云卷碧。香尘道、千里绣弧，凌乱垂杨暮烟色。鸿飞如异国。何况朱颜作客。茱萸带、霜打雨吹，瘦损宫腰恰盈尺。京华旅人迹。正草迓金鞭，花暗瑶席。五侯鲭好无心食。听白雁风快，紫鸾人远，钿辕瞥过渭桥驿。似天限南北。心恻万愁积。料野馆斜曛，芳影凄寂。回头凤阙情何极。伫日丽仙掌，柳回羌笛。经年红泪，向锦衾畔，宛转滴。
祝英台近 闻暂寓清江浦用辛稼轩春晚韵,明末清初,龚鼎孳,绿烟横，兰桨渡。金犊偃淮浦。细草春寒，过尽断肠雨。望中雀扇云衣。温存无据。枕边心，关山留住。莫轻觑。柳外无尽长亭，朝朝背人数。河上双鱼，听否咒花语。更愁香梦来寻，重添离处。却也遣、病魂随去。
风中柳  复闻渡江泊京口用孙夫人闺情韵,明末清初,龚鼎孳,天半峰青，遮定玉帷花恼。卷珠屏、依然碧草。过江心事，骂飞鸿难告。问东风、可曾知道。两点金焦，看遍浅嚬微笑。送粉丝、春潮渐杳。黄昏才惯，信罗衣宽蚤。又禁得、杜鹃声老。
贺新郎 得京口北发信用史邦卿韵,明末清初,龚鼎孳,莺馆安排静。待珠轮、逐程屯劄，柳旗花令。预遣探香乌鹊去。露洒星桥玉冷。可曾见、卢家官艇。金字虎头青鸟印，押红泥、遮抹春愁影。骑凤月，破烟瞑。瑶箱泪叠朱丝剩。试芙蓉、两行宫烛。对摊芳信。微雨细揉弹事笔，温热低心软性。料锦鲤、今番情定。雾幔晴衫深打叠，怕秋棠、不耐商飙劲。因蚤雁，嘱君听。
玉女摇仙佩  中秋至都门距南鸿初来适周岁矣用柳耆卿佳人韵志喜,明末清初,龚鼎孳,青天万里，忽下檀云，送到虬幢鲛缀。六代金霞，三春莺粉，拾得有情佳丽。便倩秋蟾比。怪年年碧海，成双非易。尽畴昔、罗裙画簟。无数销魂见面都已。相逢恰今宵，一世团圞花明月媚。兼有九霄玉佩，五夜香炉，好景安容抛弃。斗帐雾浓，珠绦丝热，柳毅龙宫输美。紫幄同同心，倚任消受南国，知名才艺。那忍忘、灯前却扇，笛边沽酒、上楼欢意。三生誓。玄霜碾入鹣鹣被。
念奴娇  花下小饮时方上书有所论列八月廿五日也用东坡赤壁韵,明末清初,龚鼎孳,画眉余兴，哂王章闺阁、都无英物。北阙浮云遮望眼，谁作中流铁壁。剪豹天关，搏鲸地轴，只字飞霜雪。焚膏相助，壮哉儿女人杰。投袂太息花前，仰天长笑，正酒狂初发。赤日鳞金霄汉转，坐见岳摇氛灭。一叶身星星发。与君沉醉，玉台斜过佳月。
菩萨蛮  初冬以言事系狱对月寄怀,明末清初,龚鼎孳,冰绡冷织孤烟悄。檐涛声压花铃小。夜色上啼乌。青灯一壮夫。婵娟千种意。莫照伤时字。此夜绣床前。清光圆未圆。
临江仙 除夕狱中寄忆,明末清初,龚鼎孳,不记今为何夕，隔墙钟鼓催春。逞风花草太无因。笼香深病色，罢酒得愁身。料是红闺初掩，清眸不耐罗巾。长斋甘伴鹔鹴贫，忍将双鬓事，轻报可怜人。
玉烛新  上元狱中寄忆,明末清初,龚鼎孳,天街风定后。想画鼓云繁，绛龙星就。虎城豹柝，轻烟外、逗出铜龙春漏。侯家锦毯，醉不了、珠场花候。谁信道、青鬓孤臣，今宵雪霜盈袖。依稀烛下屏前，有翠靥绡衣，月明安否？小眉应斗。恨咫尺、不见背灯人瘦。香柔粉秀。猛伴得、英雄骚首。千古意、唯许冰丝，平原对绣。
万年欢  春初系用史邦卿春思韵,明末清初,龚鼎孳,一笑东风，喜寒梅尚繁，香散瑶雪。携手花前，重见酒杯豪发。铁石销磨未尽，算只有、风情痴绝。生抛撇、瘴戟蛮装，更央珊瑚枕埋骨。而今虎须怒歇。料天荒地老，比翼难别。络粉调笙，还让引裾人物。尽取头庭重印，肯换却、纤纤霞袜。甘心署。锦队钳奴，五湖遍管烟月。
绮罗香  同起自井中赋记用史邦卿春雨韵,明末清初,龚鼎孳,弱羽填潮，愁鹊带血，凝望宫槐烟暮。并命鸳鸯，谁倩藕丝留住。搴杜药、正则怀湘，珥瑶碧宓妃横浦。误承受、司命多情，一双唤转断肠路。人间兵甲满地，辛苦蛟龙外，前溪难渡。壮发三千，黏湿远山香妩。凭蝶梦、吹恨重生，问竹简、殉花何处。肯轻负女史苌弘，止耽莺燕语。
石州慢  感春,明末清初,龚鼎孳,香阁春深，庭院昼长，花雨飘洒。清明时候，轻寒小热，暗愁盈把。呢喃燕子，却憎画栋，凋零乌衣，闲恨犹牵惹。拍碎玉阑干，尽黄鹂描写。游冶。禁烟吹散，宝瑟风前，紫骝花下。何似一灯寒食，柴门初打。楼头柳色，望里青断天涯，絮飞还殢王孙马。解道莫愁谁，只长于人也。
望海潮  同前,明末清初,龚鼎孳,江山如此，年华依旧，分明又度春宵。银鸭吐香，莲铜滴月，朱栏瘦拂长条。闲倚玉屏腰。见鬓云送懒，罗袜藏娇怕被花窥，一天风露近蓝桥。幽情惯是无聊。记青绫宠爱，红砑丰标。隋苑莺残，吴宫叶冷，苍茫昨日今朝。清梦转迢迢。望碧天草色，烟雨凄遥。无计留春，泪丝偷印美人蕉。
蝶恋花 送春用赵栗夫韵,明末清初,龚鼎孳,帘外游丝飞去了。打叠闲愁，断送啼莺晓。一曲画栏银月小，玳床人倦残春杳。生怕金铃催宿鸟。叫过三更，月与花都少。斜倚博山幽恨悄。双眉做就堆烦恼。
如梦令  题画兰裙子,明末清初,龚鼎孳,金缕水沈熏透。蛱蝶趁花风瘦。整整复斜斜，淡墨妙于浓绣。生就。生就。摇曳一痕红咮。
一落索  其一 小窗夜坐用周美成韵,明末清初,龚鼎孳,人影放帘深秀。玉钩风皱。篆香银烛艳成堆，全衬贴凌波瘦。清露曲栏吟久。欢愁都有。唾壶敲断五更心，无一事、姑花柳。
一落索 其二,明末清初,龚鼎孳,失路酒狂悲苦。目随云去。等闲画阁似扁舟。单欠著、风和雨。约定沧江烟树。先传鲤素。莫将香粉笑鸱夷天送与、藏身处。
满庭芳  从友人处分得新茗少许以遗闺人用山谷韵,明末清初,龚鼎孳,箬叶云龙，银瓶风嫩，旅客魂断乡关。个侬情重，千里历风烟。忆得江谷雨，蘼芜路、早隔仙凡。今何夕、轻尝慢啜，红药正斓斑。佳人应倦绣，青灯小阁，缃轴初翻。要亲扶香影，吹上眉山。恰值珠帘半卷，芳磁送、幽韵无边。重携手，栏花莫睡，明月晚妆前。
菩萨蛮  题画兰,明末清初,龚鼎孳,春风婉转朱栏曲。吹花直上烟鬟绿。芳韵一枝斜。镜中人是花。纤云摇更曳。衬出芙蓉雪。生爱靠香肩。倒言花可怜。
小重山 重至金陵,明末清初,龚鼎孳,长板桥头碧浪柔。几年江表梦，恰同游。双兰又放小帘钩。流莺熟，嗔唤一低头。花落后庭秋。蒋陵烟树下，有人愁。玉箫凭倚剩风流。乌衣燕，飞入旧红楼。
锁阳台  重游京口用周美成怀钱塘韵,明末清初,龚鼎孳,楼枕层涛，屏横遥翠，捲帘多少黄昏。西风客到，江蓼剪江村。一派天台旧路，金舆送、七宝霞裙。差侥幸，云阶叹息，阮肇不曾闻。墙东诸女伴，苍苔共踏，争拾香尘。为映花人面，常梦题门。记得妆台小妹，看看改、芳岁天孙。青山外，六朝明月，留照绮罗春。
西江月  春日湖上用秋岳韵,明末清初,龚鼎孳,晴日花边萧鼓，春人画里楼台。鸱夷烟桨碧天开。不记鸣笳绝塞。岁月频销浊酒，风波不到苍苔。小苏罗带柳卿才。喜与青山同在。
蝶恋花  湖上春雨用吴修蟾倦绣韵,明末清初,龚鼎孳,婉转珠栏烟共倚。薄倦微寒，小坐香肩比乍听晓莺啼梦里。海棠又湿鹦哥嘴。柳外兰桡添涨水。黛浅嚬深，雨过千峰矣。瘦损落花擎不起。春来一味愁而已。
清平乐 春情和吴修蟾韵,明末清初,龚鼎孳,浅嚬深语。疼杀樱桃雨。柳岸人家烟正吐。寒食春阴当午。清波写影堪怜，春人好处难传。便为花愁无赖，禁他风鬓云鬟。
点绛唇  春闺追和何籀韵,明末清初,龚鼎孳,菱镜堆烟，黛螺过午犹慵扫。荼蘼开了。衣桁杨花小。识字鹦哥，婉转相排调。愁多少。玉钩萦抱。羞见红兰老。
桃园忆故人  同善持君湖舫送春用秦少游春闺韵,明末清初,龚鼎孳,子规絮梦兰窗晓。哽咽落红无了。今夜断肠花鸟。春去愁应少。画栏十二香绵袅。吹上白蘋难扫。青鬓为谁催老。又是西陵草。
虞美人 其二用秋岳泊京口韵,明末清初,龚鼎孳,春光九十原嫌窄。闪杀飘零客。啼花泪逐水东流。且载银樽绿鬓尽情游。千山罨画吹红雾。却改离亭路。长条攀折一番新。嘱咐明年还傍可怜人。
临江仙  其三用欧阳永叔夏景韵,明末清初,龚鼎孳,谁遣封姨吹画楫，晴湖蹴作涛声。轻寒罗袖最分明。催花落尽。此别太生生。薄福东君应自悔，一春云幔风旌。双蛾小皱縠纹平。夕阳无赖，不管钿钗横。
苏幕遮 其四用范希文韵,明末清初,龚鼎孳,粉香城歌舞地。明月金宵，偏照双峰翠。一夜碧蟾凉似水，为送春归，特到红窗外。五更愁千叠思，对月端详，不许垂杨睡。珠箔檀肩长共倚。断鼓零箫，迸入留春泪。
误佳期 雨后看月用秋岳舟中韵,明末清初,龚鼎孳,雨被绿杨黏住。月恋红扉乍吐。帘香透隙似黄昏，博得当风顾。梧犬吠初星，花鸭喧清露。明朝草色太殷勤，衬贴凌波步。
菩萨蛮  其二用李太白闺情韵,明末清初,龚鼎孳,岚光倒影金波织。洞箫吹散孤云碧。吴越此南楼。遮灯有莫愁。回廊人小立，漏箭催何急。送月两三程。湿莺低柳亭。
浪淘沙 湖楼晚坐陈眉公山中夏夜韵,明末清初,龚鼎孳,乍雨又微晴。山外山青。屏风六曲护银灯。供奉笔床香一瓣，雪净花明。坐对古先生。病里人情。芳磁碧乳胜金茎。小艇春莺谁度曲，添注风情。
水调歌头 述怀用苏东坡中秋韵,明末清初,龚鼎孳,小住为佳耳，万事总繇天。乞天判与沉醉、断送奈何年。往日宝刀横吹，入夜清灯疏雨，鬓发暮云寒。吾老是乡矣，双袖百花前。倦司马、穷阮籍，只高眠。宿酲刚醒，又问明月可曾圆。长策琼台采药，小隐于陵织履，雅操仗君全。放眼凭栏久，风露正娟娟。
罗敷媚 其一,明末清初,龚鼎孳,一湖风漾当楼月，凉满人间。我与青山。冷淡相看不等闲。藕花社榜疏狂约，绿酒朱颜。放进婵娟。今夜纱窗可忍关。
罗敷媚 其二,明末清初,龚鼎孳,木兰掀荡波光碎，人似乘潮。何处吹箫。轻逐流萤度画桥。白鸥睡熟金铃悄，好是箫条。多谢双高。折简明宵不用招。
罗敷媚 其三,明末清初,龚鼎孳,情痴每与银蟾约，见了销魂。尔许温存。领受嫦娥一笑恩。戏拈梅子横波打，越样心疼。和月须吞。省得浓香不闭门。
罗敷媚 其四,明末清初,龚鼎孳,清辉依约云鬟绿，水作菱花。苏小夭斜。不见留人驻晚车。湖山符牒谁能管，让与天涯。如此豪华。除却芳樽一味赊。
烛影摇红  方密之索赋催妆即用其韵,明末清初,龚鼎孳,一揖芙蓉，闲情乱似春云发。凌波背立笑无声，学见生人法。此夕欢娱几许，唤新妆、佯羞浅答。算来好梦，总为今番，被它猜杀。婉转菱花，眉峰小映红潮发。香肩生就靠檀郎，睡起还凭榻。记取同心带子。双双绾、轻绡尺八。画楼南畔，有分鸳鸯，预凭锦札。
菩萨蛮  其一 代友人惜别,明末清初,龚鼎孳,子规叫破山花血。银屏香瘦兰衾热。芳草约裙齐。浓愁妒马蹄。前溪从此渡。记取栖乌树。今夕定何年。人分月恰圆。
菩萨蛮 其二,明末清初,龚鼎孳,斜阳幻作黄昏雨。天涯就是门前路。莫踏柳丝桥。柔肠一万条。花愁沽玉斝。回袂春星下。不惜褪归期。从头温别离。
画堂春  代友人赠所欢,明末清初,龚鼎孳,玉芙蓉剪柳丝眉。花因解语头低。阑干约略小腰围。不为春归。睡重恼开鸾镜，灯昏揉碎乌丝。浅嗔深妒任娇痴。毕竟怜伊。
念奴娇 其一 和雪堂先生感春,明末清初,龚鼎孳,凭栏无赖，受东风冷暖、瞒人情绪。一夕梅魂芳雾散，把酒频浇黄土。露浥金铃，烟笼粉幔，似听酴醾语。啼鹃初瘦，月高谁作花主。分付弱柳千条，小阑干外，替两眉辛苦。薄醉浓香帘幕，又是风流莺梳羽。玉管横吹，霞绡痴写，怕到酸心处。五侯亭馆，当年何限歌舞。
念奴娇 其二,明末清初,龚鼎孳,断魂无那，霎时闲柳蘋花吹合。几点残红随蝶粉，倒挂蛛丝檐角。鹦鹉呼来，鹧鸪催去，恨与晴波阔。斜阳无语，半天烟岫寥廓。何处麦雨葵风，含桃金碗，九十春光恶。惆怅江南花落尽。玉树歌声重作。画鼓萤流，琼箫人远，野草迷长乐。御沟流水，应怜云鬓梳削。
满庭芳,明末清初,龚鼎孳,红玉笼云，胭脂侵雪，两行撷艳惊奇。乳莺声里，香雨一庭滋。绣带留仙小立，绛霞畔、飘送琼玑。销魂处、如嗔欲笑，狂眼任纷披。珠钿芳草路，凭空十载，抛撇幽姿。那堪过天宝，再趁花期。落日华清似梦，弦索冷、妃子容衰。无情甚、东风卖眼，看杀烂柯棋。
如梦令  其一 惜春,明末清初,龚鼎孳,无处诉花啼柳。白袷半沾春酒。芳絮尽情飞，恼得海堂消瘦。难受。难受。说著晓风眉皱。
如梦令 其二,明末清初,龚鼎孳,春去晴丝庭院。丢下枕痕一线。带恨过帘栊，又是旧年双燕。心颤。心颤。陡被落红瞧见。
风流子 社集天庆寺送春和舒章韵,明末清初,龚鼎孳,柔丝牵不住，眉尖小、一蹙又斜阳。问红雨洒愁，几番离别，绿蘋漾恨，何代苍茫。子规说、麝迷青冢月，珠堕马嵬妆。苔卧锦钱，横抛芳影，燕冲帘蒜，偷觑柔肠。前欢真如梦，流莺懒风日，枉媚银塘。担阁背花心性，泪不成行。叹楼空杜牧，浓阴乍满，人分结绮，落粉犹香。拈合一春滋味，弹出伊凉。
踏莎行 送春用刘伯温韵,明末清初,龚鼎孳,乱绿迷烟，残英坠舆。东风不肯留春住。问春尚未到天涯，玉骢只索花边去。罗袜凝香，红茵沾絮。春归料是春来处。黄鹂强要诉花愁，夕阳催上相思树。
大酺  和秋岳春忆,明末清初,龚鼎孳,忆柳如烟，乌啼月，江左琅邪何处。高楼红树里，有银筝纨扇，与花相妒。六代莺声，三山草色，曾记游人来否。芳怀随云收，悔东华走马，此行原误。更风满败梧，日斜横笛，燕穿絮飞。包胥无一旅。看公等、歌舞夸南渡。为问取、夷吾往矣，祖逖何如，绣芙蓉、那能频顾。梦逐江流去，还懊恼、数峰遮住。料难到、家山路。菱花怜我，萧索长卿非故。倩谁百金买赋。
临江仙 和雪堂先生韵感怀,明末清初,龚鼎孳,一阵催花风似箭，小楼昨夜还会。独撚衣带暗香凝。此生唯恨恨，谁解惜惺惺。楚水吴山浑是梦。羡他行脚孤僧。仲宣高处不须登。断魂千古月，龛泪十年灯。
南乡子 其二,明末清初,龚鼎孳,槐影落宫墙。宝瑟瑶笙杳茫。负丁多情帘外燕，昭阳。不见临春镜里妆。月地问玄霜。萧后台边钿粉荒。玉漏不知金井换，悲凉。只记长门一样长。
杏花天 题钱舜举画华清上马图,明末清初,龚鼎孳,海棠醉骂东风懒。兜不上行云一片。沉香弦索催春晚。珍重紫骝翠扇。问鼙鼓马嵬惊散。偏好杀三郎不管。名花总入伤心传。怕对锦袿玉面。
昭君怨  其一 赋牡丹用刘后村韵,明末清初,龚鼎孳,依旧红笺绿谱。褪下春风一步。国色便欺花。也怜他。小雨雕栏曲圃。后夜冰蟾玉兔。花底唱梁州。叠成愁。
昭君怨 其二 赋本题,明末清初,龚鼎孳,玉笛黄沙风韵。弹乱琵琶旧本。谁负入宫妃。是峨眉。埋没画图睹面。青冢芳魂谁见。绿鬓不禁吹。塞云飞。
醉落魄  饮遂初芍药花下,明末清初,龚鼎孳,匀朱衬缘。碧阑干瘦繁香束。杨妃卯醉春山蹙。央托金铃，回避游蜂毒。沉香亭北娇姿独。明霞笼定胭脂曲。东君著意隈怜熟。舞罢留仙，绣袜当风蹴。
品令  客有以新茗见饷者用山谷咏茶原韵,明末清初,龚鼎孳,小啜过龙饼。看香色、真清另。寒泉玉净。淡烟写月，乳花微莹。天外金茎，记得长卿渴病。雁鱼程永。落花日、多愁境。甚风吹到，故园一片，青山弄影。有底相关，空博万种思省。
木兰花慢  和雪堂先生感怀,明末清初,龚鼎孳,镜中肠断绝，愁万种、不分明。正柳忆乌啼，云迷马角，惆怅前生。东风恰吹恨到，又酸酸楚楚两眉横。怪底檐花如雨，杜鹃长是吞声。昭阳粉黛记将迎。翠袖五铢轻。忽凄管催霜，繁笳沸月，好梦难成。休言画工妆点，便浅啼微笑也心惊。惭愧红尘断梗，负他碧涧香羹。
南柯子  其一 端午一日社集和遂初韵,明末清初,龚鼎孳,逝水沧江远，浮云碧汉流。逢时愁上仲宣楼。漫说当年刘表，在荆州。探把菖蒲盏，还胶芥叶舟。隔宵堆怨玉搔头。吊屈湘波何处、此淹留。
南柯子  其二,明末清初,龚鼎孳,乱后怜芳节，先期集胜流。长安花月酒家楼。为问几时丝管、遍皇州。落日余横笛，临风欲棹舟。相看莫只斗眉头。自昔锦帆龙舸、可曾留。
望江南/忆江南  其三,明末清初,龚鼎孳,名士会，共泛缕金芽。棋局从谁翻黑白，文章空自绚云霞。庾信已无家。佳节到，闲日好邀遮。荆楚岁时多感慨，秦淮灯火最繁华。风物故园赊。
望江南/忆江南  其四,明末清初,龚鼎孳,苔影绿，宫雨长槐芽。双燕也知翻玉树，一杯还许泛流霞。醉处且为家。榴蕊艳，狂眼绛云遮。系梦管箫新殿脚，恼人风露旧宣华。明日恨先赊。
隔浦莲近拍  春夜,明末清初,龚鼎孳,兰窗纱黏杏子。蝶信梅梢里。一曲青娥瘦，床前银月初起。霞晕红绵洗。沉檀屑。衬暖飞琼指。绣针坠。花烟欲动，撩人几许风味。江南碧草，画出卷帘情事。华烛金樽漫徙倚，无数。闲愁如此春水。
东风第一枝 其二,明末清初,龚鼎孳,凤琯排烟鹅笙沸月。岁华初到街鼓。柳丝约定欢期，花信吹开恨处。今宵酒盏，又勾引、蝶翻蜂聚。近小窗、红雨生生，做作一帘芳雾。飞艳缕。紫绒偷度。挑锦字、玉麟旧侣。远山千叠销魂，画屏一联绣句。旗亭蕊榜，讶批抹、双鬓何据。趁好春、安顿心情，莫遣少年空去。
浪淘沙 春夜同秋岳小饮,明末清初,龚鼎孳,银烛照柔心。欲醉还禁。珊瑚钩小挂春阴。隈暖多情帘外月，玉漏宵沉。鸦语带宫音。柳色摇金。沈郎消瘦旧时吟。孤负酴醾真薄幸，瞥眼花深。
雨中花 残梅同秋,明末清初,龚鼎孳,半捻银梨云乍瘦。一带碧栏风欲皱。问月似芳魂，池怜春影，可记横斜候，幽磬押帘灯火后。霞帐薄寒香透。渐花怯笼屏，人慵倚笛，打叠风光漏。
扫花游  元夕同秋岳作于无外邸中用周美成韵,明末清初,龚鼎孳,绛霞万叠，照曲巷斜栏，黛峰横楚。远香几缕。衬金虫紫凤，雅歌妙舞。一带银纱，若雾琼梅散雨。踏花去。问取玉人，春色来处。人醉花不许。又走马星桥，翠钿争路。画堂列俎。趁芳宵好客，发抒情素。报道鸾箫，吹断天孙旧苦。漫停伫。正高楼、数声谯鼓。
望江南/忆江南 又戏和秋岳,明末清初,龚鼎孳,华灯畔，春眼溜微波。小阁名香笼绣带，画帘人影似轻罗。妙处不须多。痴蛱蝶，生就绕纤蛾。玉碾蟾蜍天上梦，风怜翡翠座中歌。多事忆鸾靴。
满江红 为孙秋我新纳姬人催妆和韵,明末清初,龚鼎孳,粉井香天，算唯许、何郎窃近。翠亭亭、菱铜斜倚，扑堆可憎。玳瑁衙排花仗拥，鸳鸯牒押红泥衬。靠雕栏、活现海棠丝，东风幸。遮不稳，将灯倩。兜不起，羞人问。乍流苏蟢子，双吹檀晕。犀帖燕冲兰梦小，银瓶麝裹薇浆嫩。笑玉人、几许未销魂从今定。
念奴娇  和寄秋我,明末清初,龚鼎孳,流烟回雪，睨晴波一楫、兰桡春色。双好天然都道是，公瑾小乔无别。故国楼台，江南钿粉，往事成悲咽。银镫芳醑，半窗梅蕊初折。最恨乍见还离，踏歌携手，袍袖霜犹热。料得空山风雨夕，绣出愁香千结，客住三峰，云来五朵，恰直花时节。梦中吹送，舞风杨柳残月。
高阳台  和秀公为张维则催妆,明末清初,龚鼎孳,桂粉弹床，银泥衬屧，芙蓉一笑偏亲。黛写遥山，多情京兆知名。花如百和星前语，便倚风、天上难闻。好妆成、夫婿前头，莫问傍人。当年鹊渡天孙。正九微画烛，双袖宫云。艳事谁家，重看宝珞装轮，曲江柳线章台月，锦步围、肯负青春。愿金闺，长记盟言，紧系罗裙。
烛影摇红  吴门元夜值雨和张材甫上元韵,明末清初,龚鼎孳,花信争传，玉钩草色寒犹浅。雨丝风片殢红愁，谁记张灯宴。粉雾檀云暗卷。伴名香、银梅小苑。画桥烟瞑，酒市人归，寂寥弦管。金翠吴宫，烛龙几照朱门换。青骢纨扇忆长安，人醉雕阑远。十里香尘不断。习流年、叹长漏短。月迷江馆，客散旗亭，一行春雁。
青玉案  虎丘踏月用贺方回春暮韵,明末清初,龚鼎孳,金阊个是迷香路，又月底、移船去。风定石坪笙管度。吴王虹剑，贞娘珠粉，儿女英雄处。草痕短薄荒祠暮。入望寒山夜钟句。自负多情天应许。要离事网，馆娃人去，一阵催花雨。
薄幸  秋岳将以病去湖上留饮寓斋命制此词即用其题壁旧韵,明末清初,龚鼎孳,碧帘风绾。度早燕、花桥月栈。喜赛酒、歌楼人在，共试锦灯春眼。倚晓栏、销瘦腰围，晴湖十里空丝管。恨凤佩星遥，琼筝屏隔，不耐啼莺冷暖。看麝粉、经行处，调马路、绮罗飘散。待青回双鬓，香添半臂，片帆吹送吴趋缓。聚稀欢短。劝烟篷、彩缆多情，莫负金樽满。江头鼓角，恼乱秦台楚馆。
满江红 其一 拜岳鄂王墓敬和原韵,明末清初,龚鼎孳,铁骑春寒，英雄恨、何时始歇。对万古、日飞潮射，抗忠比烈。玉剑气横难度水。灵旗夜卷朱仙月。念青衣、毳帐是何人，关情切。金牌愤，风波雪。社稷事，东窗灭。叹一堆黄土，河山顿缺。五国冰长封马角，九天雨又吹龙血。忆当年，壮发怒云高，摇双阙。
满江红  其二 拜于忠肃公,明末清初,龚鼎孳,万里神州，当公世、三光几歇。奉社稷、仰回天步，义声霆烈。翠辇不移螭陛草，丹心长照龙堆月。置死生、成败付苍穹，孤忠切。弓鸟恨，须臾雪。徐石辈，纷纭灭。视大名诸葛，旂常无缺。策定抗辞灵武赏，事完补洒攀车血。使非公、毋论夺门功，谁陵阙。
满庭芳  雨中花叹和吴修蟾韵,明末清初,龚鼎孳,绿剪裙腰，红销眉晕，恰听莺啭空阶。海棠愁重，罗幄暂徘徊。那更帘钩烛午，销魂雨、陡地惊摧。无聊甚，年年花语，多半怨春来。长生私誓后，当风羯鼓，燕恼蜂猜。问亭亭香影，扫尽还开。竟似离云万叠，南浦约、经岁才回。殷勤嘱，朱楼意懒，无力踏青苔。
锁窗寒  闻子规用周美成寒食韵,明末清初,龚鼎孳,幔卷红楼，兰缸写影，玉蟾窥户，枝头一派，送到落花风雨。对青山、泪珠暗抛。断魂说向天涯语。为个人憔悴，丝丝蓬鬓，十年军旅。春暮。牵衣处。有柳外鹂双，桑间马五。湖光潋滟，供奉莺俦鸳侣。忆故园、寒食清明，紫骝碧草依旧否。怕人归、满眼斜阳，画角围芳俎。
阮郎归  春去用史邦卿韵,明末清初,龚鼎孳,垂杨醉软紫丝鞭。隔桥芳草烟。送春泪洒落红边。莺愁五十弦。双鬓事，两湖缘，东风又一年。当歌莫奏断肠篇。而今怕可怜。
点绛唇  咏草追和林和靖韵,明末清初,龚鼎孳,帘外河桥，绿围裙带无人主。绣鞯行处。踏碎梨花雨。目送春山，南浦烟光暮。牵春去。柔肠无数。苏小门前路。
水龙吟  为内弟介至寿用辛稼轩韵,明末清初,龚鼎孳,绣弧悬在当门，石麟锦璨天徐郎手。丹山曜彩，天间驰骏，驷闾增旧。叔宝神清，终军年妙。名场推首。羡朱缨玉珥，龙文虎脊，青云器，人能否。满目烽横刁斗。眺中原、难眠清昼。男儿事业，红旗黄纸，绝尘而走。简点秋萤，读书弹剑，且停花酒。愿时平一老，婆娑涧石，更为君寿。
杏花天 送春前一日湖上泛舟即事用史邦卿韵,明末清初,龚鼎孳,紫兰香重围清粉。倩柳弹开酒晕。明蟾恰与珠楼近。行到红桥又隐。湖山放浩歌狂饮。呆宋玉逢花懒问。春风不管罗衫恨。明日流莺欲尽。
百字令  和吴修蟾雨中春恨韵,明末清初,龚鼎孳,薄寒吹酒，中春愁两点、珊钩眉合。楼外浓阴飘远岫，遮断芙蓉屏脚。玉雁风低，金猊枕瘦，放下丁香幕。为花长叹，烟林一片空廓。眼见飞絮游丝，殷勤相傍，软到秋千索。争怅佳时容易度，谁信恹恹芳阁。梦浅无痕，深似病，雪打梨云恶。关情如许，莫教燕子偷觉。
惜余春慢  追春用吴修蟾饯春韵,明末清初,龚鼎孳,绿幛缝愁，红泥埋恨，尽是东风花草，晴翻麦雉，雨闹桑鸠，谁记画楼莺晓。当日株移永丰，三楚腰肢，入宫纤小。到如今，香雪飘零何处，玉骢稀少。看不上、明月无情，凤箫金管，冷觑黄昏新恼。胭脂井畔，燕子楼头，一片粉灰珠扫，青帝抛人几时，潘鬓沈围，年年空老。尚痴心，春在平芜，央取乱峰遮绕。
齐天乐  初夏湖楼看雨用史邦卿湖上,明末清初,龚鼎孳,烟桡一点如鸥小，冲散碧波来去。蝶老韩凭，花辞谢豹，丢下恼人春雨。青螺几许。尽镜瞑屏遮，梦迷遥渚。一半楼台，酒旗低卷画中树。依然寒食院落，柳塘蛙鼓畔，榆钱青聚。乍改轻衫，还熏密坐，猜杀栖红羽。云连绣柱。任门外芜香，屐痕多阻。奇绝空濛，验前人好语。
醉蓬莱  为仲弟孝绪用叶少蕴上巳韵,明末清初,龚鼎孳,快花前樽满，十里笙箫，画船来去。追数流光，叹年年征旅。雁塞蛟宫，越旗江火，隔对床风雨。乱后重逢，篝灯如梦，客怀难语。散骑身强，士龙名重，天海行藏，肯同绕絮。舞槊征歌，笑绛樊何处。去国雄姿，凭高青眼，渐斗横银浦。白首相看，丹霄过我，更拈吟句。
罗敷媚  其一 西陵吊苏小二调,明末清初,龚鼎孳,油车宝马春风路，天付多情。小是花名。占住西陵柳絮城。幽兰泣露吹罗带，月与身轻。芳草还生。薄幸斜阳看唤卿。
罗敷媚 其二,明末清初,龚鼎孳,樱桃风熟青梅老，雪打蘋香。春去横塘。不忆当也断肠。六朝环佩芳烟散，瘦了鸳鸯。人代凄凉。红粉英雄哭一场。
天仙子 追和小青,明末清初,龚鼎孳,剑戟横排脂粉塞。鸾凤死偿鸡鹜债。剪红一寸石榴刀，金翠冢，埋香快。白蝶紫烟莲露界。才子单传鹦鹉派。遂玉犹存兰蕙概。人间薄命是聪明，怜也在。憎也在。彩笔难容双锦带。
望海潮 过钱武肃王祠用秋岳坐黄鹤楼吊孙吴韵,明末清初,龚鼎孳,银涛喧鼓，铜牙披韔，雄开王气之先。虎步凤峦，鹰扬蜃国，登时拥上凌烟。冠剑锦山传。有金符玉册，踵武英贤。吴越高门，尉佗台接鹧鸪前。千秋舞榭歌筵。赖麾江指海，勇敌秦鞭余耳韩彭，纷纷灰烬，曾闻伟伐岿然。风景逐时迁。顿鼍潮息浙，艮岳输燕。公等无如空言，南渡是何年。
琵琶仙 吊白舍人苏学士用秋岳琵琶亭志怀韵,明末清初,龚鼎孳,绝代西家，风流容、二老柳堤花榭。管领公事湖山，芳晨并良夜。开柘鼓、云裳雪面，似樊素、小蛮初嫁。鹊尾团香，螭头会食，高韵天假。际升平、金紫神仙，两朝人凑合清狂社。冷眼江峰又饱，觑银戈红帕。飞絮恨、青骢莫系，罗扇泪、哀松同泻。试呼公一片吟魂，夕阳之下。
蓦山溪 登吴山吊伍子胥用秋岳乌江渡韵,明末清初,龚鼎孳,银戈白马，跌宕人豪意。歌扇缕金裙，粉军容、江东绝技。水犀甲士，不上采莲船，雄略烬，老臣殂，一剑西风泪。吴箫楚墓，炼就冰霜器。郢树矗青天，违君父、岂同儿戏。倒行鸣怨，七尺等浮云，生有为，死何难，溅血非谗忌。
满江红  吊林和靖先生墓用吕居仁幽居韵,明末清初,龚鼎孳,薇圃芝岑，分幽派、孤山一曲。碧乱剪、此乡如画，鹤天梅屋。度阁松云炊午饭，绕溪香雪飘寒玉。姿登临、信宿辄忘归，苔阶绿。无官职，东篱菊。有主客，王猷竹。竟廉花立柳，涧林无辱。西禅东封何限事，灌园卖药生涯足。我欲扶、残醉访高坟，春鸥熟。
齐天乐  湖上午日用吴修蟾和周美成韵,明末清初,龚鼎孳,远峰吹散雕阑雨，游人画桥三五。彩鹢风高，绣旗日丽，又吊一年湘楚。钗符缀虎。也娇小窥帘，笑低金缕。如此湖山，半分歌吹送重午。樽前初拭醉眼，问灵均去后，与谁终古。屏枕芗潮，扇摇玉雪，同赋采兰新句。菱舟曲度。渐掉人荷心，月痕留处。愿趁佳时，普天销战鼓。
贺新郎  其二追和刘潜夫端午韵,明末清初,龚鼎孳,银篆香云吐，昼偏长，碧梧庭院，玉肌无暑。赢得青山安稳在，何处争龙斗虎。恰画艇，一双飞渡。多少繁华风絮尽，算几时、重起新箫鼓。身未老，待歌舞。西陵花月应相许。唤深情、大苏小苏，对浇芳醑。万事不如杯共把，请看离宫麦黍。空满眼、鸱夷涛怒。渔父当年非愤俗，果孤清、独醒人徒苦。吾醉矣，莫怀古。
癸卯后作 菩萨蛮  七夕饮慈仁寺松下,明末清初,龚鼎孳,谁家楼上穿针巧。鹊桥吐出冰蟾小。肠断隔年秋。西风人白头。销磨儿女泪。只有逢场醉。不敢问流萤。一双何处星。
罗敷媚  其一 戏和友人席上有赠,明末清初,龚鼎孳,镜台谁写西湖影，谈抹浓妆，步屧生香。秋水亭亭玉一行。清溪烟雨青山画，金粉鸳鸯，醉是何乡。花月须排一万场。
罗敷媚 其二,明末清初,龚鼎孳,琼铺十幅葡萄锦，舞月歌霞。整整斜斜。活现芙蓉一朵花。能行能坐能欢笑，真率风华。蛱蝶谁家。却趁香风到若耶。
罗敷媚  其三,明末清初,龚鼎孳,红桥宛转支机畔，银汉天梭。一寸秋波。好处偎人不在多。云绡雾縠官家样，宫画双蛾。热到心窝。试作胭脂汗底罗。
罗敷媚  其四,明末清初,龚鼎孳,空阶璧月团珠露，分外玲珑。人是春风。吹得银缸一片红。水晶帘下深深见，略耍朦胧。万事飘蓬。收拾繁弦急管中。
罗敷媚  其二,明末清初,龚鼎孳,瑶台婀娜当风立，一抹红霞。裙带微斜。蹴起珠栏欲睡花。沉香笛罢人初倦，月吐云华。油壁他家。小小松耶与柏耶。
罗敷媚  其三,明末清初,龚鼎孳,何来一串真珠◇，轻燕穿梭。◇点晴波。只在腰身转处多。柘枝画鼓沉檀拍，闹了银蛾。生受眉窝。瘦到弓鞋窄窄罗。
罗敷媚  其四,明末清初,龚鼎孳,前身定解星前语，生就玲珑。多谢东风。放出桃花满镜红。分明六曲屏山路，那得朦胧。心似孤蓬。长系残香薄醉中。
罗敷媚  其四 无题,明末清初,龚鼎孳,樽前十日相逢九，一夕分携。人隔桥西。花不分明月又低。偏生玉漏残宵永，哑杀鸣鸡。嘱咐深栖。锦烛浓香索性啼。
罗敷媚  其二,明末清初,龚鼎孳,已甘薄幸扬州梦，情劫休论。打叠黄昏。硬把啼痕算酒痕。明宵灯影重帘下，围定花魂。不许温存。领受东风一笑恩。
罗敷媚  其三,明末清初,龚鼎孳,恨人自有伤心事，生怕欢娱。红泪芳襦。下得闲情唤绿珠。青团扇子谁抛却，争看罗敷。花里人孤。好梦回头一味无。
罗敷媚  其四,明末清初,龚鼎孳,青菱看熟红蕖面，只似初逢。何处罡风。吹落侬花艳月中。两行筝笛千场酒，去日匆匆。愁杀秋鸿。送到云山一万重。
罗敷媚  其五,明末清初,龚鼎孳,曾从西子湖头住，云水周遭。天水空寥。无数鸳鸯戏彩桡。青青恰似长堤柳，生小柔条。薄福难消。玉笛红亭月一桥。
满庭芳  季弟孝积生辰宴集,明末清初,龚鼎孳,明月故乡，白头兄弟，欢场又是离筵。黄花紫蟹，风物自年年。四壁图书潇洒，那更说。问舍求田。坐中客，连车结驷，千里诵豪贤。吾衰今已甚，芳樽翠袖，牵率周旋。算侯封相印，不换诗篇。让汝青云事业，乌衣巷，簪笏盈前。还相约，五湖烟水，妻子鹿门仙。
采桑子  其一 赠徐木千,明末清初,龚鼎孳,韦曲城南天尺五，帘底春星。玉笛微停。唱到销魂不忍听。并肩一刻浓香坐，消受亭亭。花雾濛冥。莫遣银灯近画屏。
采桑子  其二 赠谢朴先,明末清初,龚鼎孳,欢场谁记多情句，四海知音。红泪难禁。病后人怜风露深。绣裙团扇当年事，的的酸心。别恨侵寻。耐得雕栏玉楼沉。
点绛唇  寿傅太宰八十,明末清初,龚鼎孳,山阜冈陵，巍然恒岳称天柱。去天尺五，傅说为霖雨。节庆生申，太史占星聚。笙歌度，锦堂香雾，新月银钩吐。
西江月  贺陈郎新婚,明末清初,龚鼎孳,十里春风人面，二分明月扬州。玉箫吹彻小红楼。拭汗粉巾香透。锦瑟华年相倚，青骢油壁同游。芙蓉初照楼头。莲子从今得藕。
念奴娇  中秋和其年韵,明末清初,龚鼎孳,霜新叶老，乍天街涌出、婵娟孤月。乌鹊绕枝栖不定，万里关山一发。荡妇罗帏，征人铁骑，捣练声偏切。瑶阶露冷，流萤纨扇飞歇。恰遇挥麈雄才，吹笙小史，暂遗烦忧豁。城角射雕沙阵阵，催到临渝早雪。金粟含香，银蟾爱影，玉斧轻折。百年此夜，相逢不醉痴绝。
沁园春  其一 读乌丝集次曹顾庵王西樵阮亭韵,明末清初,龚鼎孳,烟月江东，文采风流，旷代遇之。恰临春琼树，家称叔宝，黄初金枕，人是陈思。如此才名，坐君床上，我拜低头竟不辞。多情甚，倩花间锦笔，描画崔徽。餐霞吐玉霏霏。任拍遍阑干绝调稀。更雨铃风笛，伤心绮丽，云鬃雾鬣，过眼权奇。帘阁香浓，市楼酒罢，错落明珠万斛飞。须记取，有曲江红袖，围绕留题。
沁园春  其二,明末清初,龚鼎孳,彼美何其，绣口檀心，婉娈清扬。怪须髯如戟，偏成斌媚，文章似海，转益苍茫。玳瑁为簪，珊瑚作架，十五城偿价未昂。朱弦发，听短歌日短，长恨情长。无端雪涕欢场。尽潦倒荒迷事不妨。胜流黄思妇，鸳机组织，从军荡子，马槊腾翔，有托而逃，是乡可老，粉黛英雄总断肠。君试问，任痴人济济，谁似羚羊。
沁园春  其三,明末清初,龚鼎孳,髯且无归，纵饮新丰，歌呼拍张，记东都门第，赐书仍在，西州姓字，复壁同藏。万事沧桑，五陵花月，阑入谁家侠少场。相怜处，是君袍未锦，我鬓先霜。秋城鼓角悲凉。暂握手他乡似故乡。况竹林宾从，烟霞接轸，云间伯仲，宛雒褰裳。暖玉燕姬，酒钱夜数，绾髻风能障绿杨。才人福，定清平丝管，烂醉沉香。
沁园春 其四 再和其年韵,明末清初,龚鼎孳,若为吾歌，吾复为君，轩乎舞之。怅天涯香草，魂销欲别，江南红豆，泪裹相思。残叶西风，征鸿故国，神武之冠我亦辞。皆往耳，肯佳人远道，梦想袿徽。才华雪艳烟霏。算世上无多天上稀。总狂余故态，嵚崎历落，情钟我辈，轮囷离奇。入手扁舟，称心虾菜。但说招携色已飞。游倦矣，却铜签夜漏，响彻璇题。
沁园春  其二,明末清初,龚鼎孳,君勿过河，浊浪滔滔，鱼龙奋扬。乍城头吹角，秋阴萧瑟，桥边问渡，烟柳冥茫。珠树三枝，银缸一穗，醉里乡心低复昂。凭夜话，较青山紫阁，何计为长。偶然游戏逢春。有恶客冲泥兴也妨。羡人如初日，芙蕖掩映，门开今雨，裙屐回翔。此客殊佳，吾衰已甚，安用车轮更转肠。相权取，且酒宽嵇阮，花驻求羊。
沁园春 其三,明末清初,龚鼎孳,文士何如，不数纷纷，材官蹶张。纵通侯棨戟，乌衣零落，凌云词赋，狗监摧藏。清吹西园，锦筝北里，惊坐人来一擅场。还抖擞，尽新沙似雪，古月如霜。哀丝谱出伊凉。快挟弹鸣鞭赵李乡。更双鬟捧出，春风羌笛，九天吹下，雾縠霞裳。法护僧弥，紫囊玉麈，大小儿呼孔与杨。高咏罢，似明玑翠羽，扫后犹香。
贺新郎  其一 和其年,明末清初,龚鼎孳,玉笛西风发。送宾鸿、一城砧杵，千门宫阙。秋满桑乾沙岸曲，曲曲芦花飞雪。又报到、今番圆月。羁宦薄游俱失意，诧长楸、衣马多如发。空刺促，贝刀末。小山丛桂难攀折。眼中过、纷纷项领，汝曹何物。只有穷交堪对酒，况是江东人杰。任夜夜、兰缸明灭。作达狂歌吾事足，问人生、几斗荆高血。行乐耳，苦无益。
贺新郎  其二,明末清初,龚鼎孳,彩笔龙絮攫。叹才人、半肩书剑，新丰栖托。濯足须教倾斗酒，讵必南荣企脚。喜大雅、于今重作。老矣吾惭鞭弥役，让英游、壁垒惊河朔。拼撇赋，供君索。招邀浪说平津阁。但清宵、秋灯相劝，秋花相酢。双手持螯兼持酒，一笑世情云薄。造物者、因何摇落。便使珠喉能宛转，怕卷帘、明月今非昨。聊试听、塞笳乐。
满江红  其一 和绛云见赠韵,明末清初,龚鼎孳,伯仲齐名，论著作、吾当束手。六代后、江左清文，飞花拂柳。貂蝉竟剩青毡债，鹔鹴莫贳成都酒。慨秦川、公子正飘蓬，无林薮。五丝锦，冰蚕绣。五凤阁，丹霞构。见堵墙落笔，顿倾朝右。银汉已过蟾兔夕，玉河甫歇蛟龙斗。但除君、偕饮复偕歌，三缄口。
满江红  其二,明末清初,龚鼎孳,笺擘芙蓉，略点染、粉堆金簇。仿佛是、雁排锦柱，龙吟豪竹。长啸不除湖海气，清谈自带烟霞幅。有东风、寒食汉宫诗，金闺读。花前饮，人如玉。星下醉，天为烛。高歌吾老矣，空摩双目。谁信倚风巴里调，换来一斛珍珠曲。倩火攻、奇策更先登，难兄续。
贺新郎  其年将发秋夜集西堂次前韵,明末清初,龚鼎孳,一曲骊歌发。正秋宵、露寒金井，星疏瑶阙。江上青枫应有约，夜半落潮如雪。留不住、古人明月。自是五湖烟水好，笑东华、尘土埋黄发。行路怕，太行末。唾壶如意应敲折。古今来、英雄儿女，都为情物。孤愤信陵游戏事，毕竟千人之杰。看转眼、烟云变灭。万事不如归计稳，听杜鹃、枝上三更血。宁卖菜，更求益。
菩萨蛮  己酉春日摩诃庵杏花下有感直方旧游,明末清初,龚鼎孳,蔚蓝一片山初染。粉红花底看人面。玉笛怕花飞。花开人莫归。当时花下客。把酒斜阳立。今日对斜阳。与花同断肠。
画堂春  和青若赠杨枝韵,明末清初,龚鼎孳,金沟二月袅鸦黄，扬州人到长杨。丝丝缕缕画柔肠。瘦得神伤。春色隋堤一片，绣帘香粉千行。相逢飞絮已池塘。误却风光。
长相思  和其年韵同前,明末清初,龚鼎孳,倒芳卮。诉芳卮。纵不相怜也莫辞，欢多那易离。恼杨至，惜杨枝。对此青青我鬓丝。腰肢问小时。
玉人歌  再和其年韵同前,明末清初,龚鼎孳,花月事。忆东风楼角，落红满地。玉箫金管，记取多情未。一团香雪漫天坠，做弄勾魂意。恨年时、小别千山，暂游万里。婀娜谁家子。向五陵年少，傲他车骑。水剪秋眸，生就和花死。明灯今夜垂芳穗，人坐浓香里。藉三眠，绾髻半抛还倚。
浪淘沙  和纬云同前,明末清初,龚鼎孳,花语小长干。玉骨珊珊。风流人似彩云端。相见匆匆还别去，好梦间关。芳草一春闲。绿到平山。杜鹃催杀乱红前。万叠千红天不管，烟水弥漫。
菩萨蛮  上巳前一日西郊冯氏园看海棠,明末清初,龚鼎孳,春花春月年年客。怜春又怕春离别。只为晓风愁。催花扑玉钩。娟娟双蛱蝶。宛转飞花侧。花底一声歌。疼花花奈何。
满庭芳  和伯紫韵送钱葆馚舍人,明末清初,龚鼎孳,金粉才华，紫囊门第，少年意气飞扬。轻烟寒食，宫柳正飘飏。那信公车书上，连城价，犹曲陵阳。且归去，鱼湾蟹舍，云水好家乡。求羊藤萝径，开樽问字，画桨垂杨。更鲤盆馔玉，林笋排枪。八座潘舆安稳，花月下、采舞欢长。待还朝，两行莲烛，射策动君王。
菩萨蛮 其一 同韶九西郊冯氏园看海棠,明末清初,龚鼎孳,年年岁岁花间坐。今来却向花间卧。卧倚璧人肩。人花并可怜。轻阴风日好。蕊吐红珠小。醉插帽檐斜。更怜人胜花。
菩萨蛮  其二,明末清初,龚鼎孳,锦香阵阵催春急。旧花又是新相识。纨扇一声歌。流莺争不多。紫丝围步屧。小立朱楼侧。帘外斗腰身。垂杨软学人。
百字令  和纬绛云除夕,明末清初,龚鼎孳,天涯蓬鬓，叹如流岁月、今年往矣。雪竹霜筠生事簿，小立穷交赤帜。尽典朝衫，难偿酒债。愁拨寒灰里。残书插架，炊烟一任迟起。联袂韦曲花新，长杨莺到，乐事翻从此。老去风光原有数，生受玉河春水。马埒铜街，珠盘金谷，过眼人如寐。五湖烟月，潮回虾菜成市。
贺新郎 和曹宝庵舍人赠柳叟敬亭,明末清初,龚鼎孳,鹤发开元叟。也来看、荆高市上，卖浆屠狗。万里风霜吹短褐，游戏侯门趋走。卿与我周旋良久。绿鬓旧颜今改尽，叹婆娑、人似桓公柳。空击碎、唾壶口。江东折戟沉沙后。过青溪、笛床烟月，泪珠盈斗。老矣耐烦如许事，且坐旗亭呼酒。拼残腊、消磨红友。花压城南韦杜曲，问球场、马弰还能否？斜日外，一回首。
沁园春  前题次韵,明末清初,龚鼎孳,骠骑将军，异姓诸侯，功名壮哉。乍南楼傅箭，大航风鹤，中流摇橹，湓浦蒿莱。片语回嗔，千金逃赏，遮客长刀玩弄来。堪怜处，有恩门一涕，青史难埋。偶然座上嘲诙。博黄绢新词七步才，似筹兵北府，碧油晨启，把棋东阁，屐齿宵陪。春水方生，吾当速去，老子邀游颇见哀。相携手，尽山川六代，箫鼓千杯。
瑞鹤仙 祝澹馀曹少宗伯次辛稼轩祝洪莘之韵,明末清初,龚鼎孳,泰山连北斗。看碧月、悬霄金瓯注酒。宫梅吐寒秀。正朝回银烛，香烟满袖。彩毫挥就。恰遇著、一阳添候。想当日、天山麒麟，藉作调元钜手。欢否？佳晨初至，水镜莺迁，乔松鹤守。春晖并久。北堂上，冈陵寿。更难兼珠萼，标联骚雅，绣虎雕龙世有。廿四年、花甲才开，中书考后。
减字木兰花  和软亭题赵阆仙膳部小像,明末清初,龚鼎孳,东华尘土。退食摊书恒键户。豪气浚秋。蓬岛三山最上头。其心如水。才大官闲翻自喜。游戏逢场。济世逃禅总不妨。
百字令 送蔡竹涛游太原和顾庵学士韵,明末清初,龚鼎孳,入秦蔡泽，急横金跃马、难甘雌伏。今代才名羁旅客，醉倚长杨抛筑，一雁清秋，三关落日，人比萧萧竹。薄游书剑，官斋移杨堪宿。试问悬瓮风烟，青城花月，此景曾陵谷。极眺高歌偕骑省，指点残枫剩槲。越石登楼，太真披扇，天凑清狂福。归来重九，新词珠定盈斛。
菩萨蛮  西郊海棠已放，风复大作，对花怅然,明末清初,龚鼎孳,爱花岁岁看花早，今年花较去年老。生怕近帘钩。红颜人白头。那禁风似箭。更打残花片。莫便踏花归。留他缓缓飞。
满庭芳  为子翥内人  箨庵西樵作,明末清初,龚鼎孳,一笑倾城，便成名士，人间何物堪怜。屏山六曲，开閤对江烟。多少三春花月，攒簇上金粉奁前。凝妆罢，披香博士，长奏衍波笺。难传嗔喜态，娇憨宛转，半笑无言。是绣窗良友，非是情缘。恰好芙蓉并蒂，鸳鸯牒、福慧双全。从今算，芳华二十，欢燕到千年。
贺新郎  其一 青藜将南行，招同檗子方虎维则石潭谷梁集雪客秋水轩即席和顾庵韵,明末清初,龚鼎孳,帘飏微飔卷。正新秋、一泓秋水，一宵派遣。客舍高城砧杵急，清泪征衫休泫。随旅燕、栖巢如茧。老子逢场游戏久，兴婆娑、肯较南楼浅。眉总斗，遇欢展。西山半角藏还显。记春星、扪萝孤照，来青残扁。早雁渐回沙柳路，催起臂鹰牵犬。虾菜梦、年年难免。且饮醇醪公瑾坐，问风流、军阵今谁典。花月外、舌须剪。
贺新郎 其二 送青藜偕纪郡伯之昆陵再叠前韵,明末清初,龚鼎孳,裹剑携书卷。乍销魂、黯然欲别，有情谁遣。樽酒旗亭枫叶乱，朝雨轻尘方泫。离别话细、春蚕抽茧。望去千峰苍翠合，试蒜山、瓜步潮深浅。风正和、片帆展。六朝记室名尊显，况金闺、文章大手，群推轮扁。指点孙郎遗略在，岂似景升豚犬。行色壮、倚闾差免。到日秋花团竹马，奉兰陵、雄郡君同典。襦裤五，自在剪。
百字令  雨夜再送青笠叠纬云除夕韵,明末清初,龚鼎孳,疏灯细雨，正客心萧瑟、秋行半矣。青眼高歌人乍别，谁向欢场夺帜。六代江山，五陵衣马，去住今宵里。更阑酒醒，风帆愁见初起。扬袂司马游梁，终军使越，寂寂聊为此。一片郁孤台上月，直接石头潮水。楼橹丹阳，莼羹笠泽，乱搅寒衾床。朔云回首，棋枰翻尽朝市。
贺新郎  寄祝辟疆偕苏夫人六十用其年寿阮亭韵,明末清初,龚鼎孳,四海珠盘走。羡英游、才名意气，乔松同寿。曾过青溪金粉地，香重一围罗袖。花雾下、横参转斗。燕子红笺谁谱曲，与诸君、抚掌兼挥肘。钩党梦，醒何有。攀条休怅桓公柳。未消磨、千林酒月，百年文烟。丝绣平原宾客到，绿水朱栏依旧。旷达士、天难衰朽。况对齐眉鸾凤侣，指佳儿、肯锁春樽口。乘驷马、坐相守。
菩萨蛮  其一 为严就斯侍读公子弥月,明末清初,龚鼎孳,彤墀亲见龙鸾草。珠柯又拂庭阶好。金粟月中香。吹来小凤凰。犀钱兼玉果。乐事从今夥。他日对枫辰。黄麻映璧人。
菩萨蛮  其二 为许生洲长君佛摩题字,明末清初,龚鼎孳,九霄飞下青晴客。凤肩五色麟题石。棨戟旧家风。经传太史公。汝南能月旦。人物推东汉。放眼且高歌。摩云望佛◇。
蝶恋花  温驯韫林夫人即和其春愁韵兼东安又,明末清初,龚鼎孳,侠客文人心自许。研染芙蓉，镜染春山雨，双桨天涯来复去。年年垂柳依张绪。翠袖牵萝凭日暮。薄病轻寒，似秋阴妒。灵鹊噪花传好语。愁销休与征鸿诉。
贺新郎  其一 送谷梁三叠顾庵学士韵,明末清初,龚鼎孳,雨过窗蕉卷。更关河、早鸿嘹唳、被秋驱遣。多少客心难按捺，偏到临歧凄泫。讶来往、芒鞋重茧。愁是吾曹萍梗散，算名场、失意悲犹浅。纨扇在，懒频展。乌衣门第应清显。盼词人、沉香奏曲，禁林挥扁。却向辋川图画卧，华子冈头闻犬。羞献纳、吾冠须免。且共小胥谈博奥，尽奚囊、好句芸签典。烧尾宴，锦绫剪。
贺新郎 其二 中秋后一夕月食寓怀,明末清初,龚鼎孳,谁使清光卷。望层空、广寒宫阙，浓阴难遣。昨夜香风飘桂子，沾湿泪珠还泫。偏此夕、明蟾封茧。怪底天公能耐事，纵金蟆、玉斧挥犹浅。云母障，几时展。素娥独立凭幽显。任漫漫、银河如墨，断云如扁。横笛短箫催急鼓，惊起五更邻犬。看顷刻、绿章除免。变换总随时与数，料夔龙、也让羲和典。霄汉上，自裁剪。
贺新郎 其四 中秋有感兼送谷梁,明末清初,龚鼎孳,一叶惊风卷。正天街、白麻将下，青骢行遣。身世多艰谁自料，老泪苍生频泫。怕滚滚、沸汤投茧。皓月中秋同伫立，眷南枝、乌鹊情非浅。空袖手，力难展。朱轮华毂争荣显。但低头、与时聋哑，随人圆扁。径欲拂衣长啸去，何处担琴携犬。便狂醉、难乎其免。羡汝归装烟水路，任骕骦酒尽休轻典。都市语，并刀剪。
贺新郎 其五,明末清初,龚鼎孳,一夕征衫卷。恰天涯、重阳将近，中秋才遣。著惯平生几两屐，此度沾巾同泫。写不尽、乌丝残茧。沙涨邮亭丛菊路，喜宾鸿、背上新霜浅。烟雨梦，薄衾展。江枫落处寒山显。更乡园、雀脂绵腻，鲈腮银扁。白马名都人绣虎，聊试祝鸡呼犬。代捉鼻、谢公祈免。万事浮云高卧后，怕兰台、掌故需人典。偕倦圃，薜萝剪。
贺新郎  其六 问雪客病,明末清初,龚鼎孳,心似飞蓬卷。对秋星、药壶茶灶，试将愁遣。尚记银河同伫立，汗雨酒痕齐泫。曾几日、重衾堆茧。霜信五更残漏急，恨关山、月影窥人浅。憔悴后，镜慵展。风帘隐约孤灯显。倚阑干、乌啼咿呀，鸥沙平扁。滚滚长杨车马外，不少平原篱犬。能免俗、浮沉姑免。病起披裘还强饭，有珠琴、石鼓劳君典。莎径草，亟深剪。
贺新郎  其七 代人赠别,明末清初,龚鼎孳,人与秋云卷。乍亭亭、红桥玉笛，柳丝飏遣。罗扇练裙何限泪，今夕背灯偷泫。剥不尽、五丝愁茧。此别竟无魂可断，笑消魂，两字言情浅。芳草外，翠屏展。天涯回望双星显。忆闻歌、珍珠成串，饼金容扁。帘幕几番花雾重，吠杀胡麻犬。今而后、吾其知免。若许都亭携手去，尽临邛、酒债将裘典。香睡袖，莫轻剪。
贺新郎  其八 送金粟省亲归梁溪,明末清初,龚鼎孳,下直缣囊卷。正梧阴、日斜人散，篆烟风遣。江上白云游子梦，几载青衫常泫。千百结、银蛾缠茧。归到洞庭霜乍落，看橘盈、怀袖寒香浅。温凊暇，彩衣展。岂须名就亲方显。趁高秋、鳞松虬曲，珠泉帘扁。手进晨葩鸡黍洁，绝胜杞根花犬。料衰病、欢然扶免。自昔英才公府掾，每起家，台阁谙朝典。裙屐习，早除剪。
贺新郎  其九 代金粟闺怨,明末清初,龚鼎孳,几曲屏山卷。怅离云、菊开人瘦，将他分遣。两小鸳鸯裙对系，谁料啼痕新泫。憎红豆，蟢蛛蟠茧。好梦愿随双桨去，怕江潮、不比桑乾浅。沙雁阵，带愁展。一床幽恨临妆显。镜台前、绿螺抛剩，紫钗敲扁。强倩猧儿偎软玉，闹杀铜街寒犬。合欢帐、暂时勾免。夜夜名香熏绣佛，乞忏除、花罪从轻典。梅讯待，绮窗剪。
贺新郎  其二,明末清初,龚鼎孳,风叶当眉卷。画桥东、小门长饷，闷来颦遣。帘外马嘶人去急，玉箸红潮交泫。绣线涩、吴锦缝茧。落月窗西和影坐，问回头、可记鸦黄浅。心字篆，博山展。十分怜爱三分显。半遮灯、玉钩初下，枕痕微扁。豆蔻琼酥香百结，那用防绡狞犬。离恨劫、今生绕免。总信风流非薄幸，掷金钱、难觅青春典。莺舌弄，燕波剪。
贺新郎 其十一 为檗子寿,明末清初,龚鼎孳,贮腹书千卷。更空明、一泓秋水，雾飞云遣。老笔纷披姿媚出，冰洒铁梅芳泫。高咏遍、蜀笺吴茧。六代江山文酒地，记孝侯、台畔春阴浅。龙竟卧，蠖羞展。客游不藉纵横显。日端居、犀香温透，墨池摩扁。生受鹿门妻子福，万态扰龙驯犬。爱白璧、微瑕全免。相约卜邻投老去，有青溪、茅屋堪重典。花共插，竹同剪。
贺新郎  其十二 九月龙爪槐登高有感圣秋邮沂诸故人同集者为檗子方虎介玉雪客时金粟将南归矣,明末清初,龚鼎孳,古陌纤尘卷。恰重阳、好秋节气，恶缘耝遣。十载双盘龙树老，井甃残云流泫。空阔地、素沙铺茧。满眼江山风叶下，顿伤离、感旧心难浅。觞咏兴，强支展。昔游踪迹依稀显。叹星霜、销磨未尽，石坪金扁。后夜犊车曾轣辘，响乱寺门荒犬。俯仰恨、余生宁免。手把茱萸乡思急，管明年、高会何人典。天似练，一鸿剪。
贺新郎  其十三 秋日蒙遣祭至唐家岭因游西山,明末清初,龚鼎孳,孤鹤云中卷。喜三回、看山奉敕，九天差遣。何处麒麟高冢客，杜宇梦回啼泫。跳不出、乾坤围茧。岸柳萧疏村菊放，任宦情、也向西风浅。邛竹杖，且施展。少豪妄意功名显。到如今、残棋拍碎，唾壶捶扁。望里关门笳鼓竞，千队射雕调犬。羽猎赋、衰慵邀免。绝顶藤萝人共坐，尽今宵、觞政更番典。尘海事，醉馀剪。
贺新郎  其十四 题雪客像,明末清初,龚鼎孳,且把残书卷。与周郎、谈兵顾曲，欢场同遣。当日小乔重见否？热泪有情堪泫。今古事、纷如攒茧。年少雄姿英发甚，笑紫囊、高屐风流浅。骐骥足，过都展。尊公好句青溪显。傍红桥、岸连花动，石流潮扁。归去中林偕啸傲，冷眼乞怜摇犬。恐避贵、延之难免。爱汝新篇真◇兀，最正而葩藻奇而典。松下庆，坐深剪。
贺新郎  其十五 为汪蛟门舍人病中纳姬和方虎,明末清初,龚鼎孳,璧月虾须卷。报香车、苧萝人到，羁愁齐遣。病起长卿微倦后，消得露华浓泫。叠绣袜、红绵含茧。鬓影钱塘云母辑，渡广陵、八月秋涛浅。菱镜黛，晓窗展。倚风生怕腰身显。护娇羞、锦屏六曲，铜环双扁。子夜翠裘龙脑热，切莫打鸦惊犬。辛放仗、朝参新免。收拾鸳鸯针线帖，奉五花，判事妆台典。琴亦暇，绮吟剪。
贺新郎  其十六 祝栎园先生,明末清初,龚鼎孳,万事浮云卷。猛回头、盲风噩浪，尽情麾遣。烽鼓舳舻江海泪，袖手棋枰恒泫。忧国鬓、簇成霜茧。与我命，同磨蝎住，薄湘潭、憺耳遭谗浅。长信簟，怯秋展。谢公丘壑风流显。自登梯、看山读书，笑题楼扁。有客到门频信宿，迎惯东桥园犬。公健在、吾官甘免。闲日君王亲赐予，拜青鞋、布袜新恩典。檐雨烛、对床剪。
贺新郎 其十七 和方虎灯下菊应,明末清初,龚鼎孳,新月如眉卷。小窗西、疏灯星放，薄寒霜遣。半壁幽花人烛夜，碧沁铜瓶清泫。傲篱外、薄英飘茧。瘦硬几枝名士态，拟纤腰、束素传神浅，真率意，画中展。一痕墨晕天然显。漫评量、蜂簧吹褪，玉盘堆扁。才伴征鸿双杵歇，又听柴门归犬。此坐客、督邮当免。酒冷香残标格在，尽年年、秋事银缸典。红吐穗，肯频剪。
贺新郎  其十八 题王山樵先生镜阁,明末清初,龚鼎孳,万叠烟光卷。羡天生、人豪清福，湖山资遣。绿浪红栏春雨足，菰米莼粉纷泫。倩屋角、女桑催茧。岳庙于坟悲壮地，说六桥、歌舞风华浅。江海一茅展。经纶何必封侯显。任胸中、嵚崎历落，岭横峰扁。铁马金戈沙塞梦，抛掷浦鸥林犬。曲突赏、飘然难免。才子青箱传素业，胜平泉、花木无人典。桐叶劵，白云剪。
贺新郎  其十九 题宋荔裳观察小像,明末清初,龚鼎孳,邺下推诗卷。正才人，乱馀入雒，悲秋初遣。文藻江山争映发，花雨上林春泫。惊落笔、冰丝萦茧。万里关河笳吹出，怪清郎、执戟承明浅。盘错地，器方展。盛名翻藉崎岖显。似轻帆、峡穿象马，滩浚孤扁。麟凤世间能几见，何暇较他鸱犬。喜玉燕、频投身免。从此天衢皆坦步，合旂常、雅颂公兼典。添半臂，紫绫剪。
贺新郎  其二十 为杜湘草四十寿,明末清初,龚鼎孳,柳浪荷珠卷。正新丰、酒醲花丽，咏陶觞遣。风调樊川诗老杜，玉濯彩毫光泫。织龙罽、天孙云茧。国士祠边弹剑出，笑千金、一饭酬恩浅。燕赵地，壮怀展。纵横八法临池显。傲诸家、隶人寒饿，墨猪肥扁。膂力方刚兼慧福，休问鼎鸡丹犬。不识字、神仙今免。奇绝大书呼陛下，偕赤刀、和璧藏图典。袍袖湿，胜初剪。
贺新郎  其二十一 题沈云鬓小像,明末清初,龚鼎孳,薄宦青衫卷。也随人、西风滚滚，箨凭秋遣。落拓沈燕市里，旧雨漉巾微泫。惊揽镜、一双蓬茧。老伴岁寒能几客，悔清歌、浊酒为欢浅。岩壑韵，颊毛展。身今隐矣名犹显。忆红窗、柳绵吹弱，花茵堆扁。游戏半生天海意，岂学槛猿牢犬。呼上殿、君恩传免。畴昔贵游星散尽。羡五湖、泉石留卿典。携手去，发同剪。
五福丽中天  贺梁玉立司农生子次汪蛟门韵,明末清初,龚鼎孳,三公府邸莺花绕，不数画眉京兆。东阁郎君，槐庭儿子，入手英啼初抱，都人欢笑。恰锁院词头，紫纶新草。宰相金仓，先判福德临门早。官事生来能了，陆倕王仲宝，年皆小。上苑春风，华堂文宴。朱履鬓朋齐到。黑头鼎鼐。鲁后周前，拜稽偏好。贞敏勋猷，贻谋天下少。
风入松  遥知方虎电发燕市小饮,明末清初,龚鼎孳,客心摇曳任西东。柳絮空中。争传紫陌青帘下，倩双鬟谱出欢侬。一阵催花梅雨，满帘消夏松风。五陵裘马，斗谁工，湖海相逢。唾壶击碎狂歌发，胜凄清，露滴新桐。寄语酒楼高李，论文吾欲过从。
罗敷媚  朱酉君司马招集西郊冯氏园看海棠,明末清初,龚鼎孳,今年又向花间醉，薄病深春。火齐才匀。恰是盈盈十五身。青苔过雨风帘定，天判芳辰。莺燕休嗔。白首看花更几人。
蝶恋花  其一 和苍岩西樵阮亭蛟门饮荔裳园演剧,明末清初,龚鼎孳,韦曲秾花铺绣缬。一派流莺。催到含桃节。人柳三眠春渐歇，池台处处飞香雪。红豆记歌频换阕。万事东风，不醉怜痴绝。欲去还留宵已彻。栖乌踏碎玲珑月。
蝶恋花  其二,明末清初,龚鼎孳,铁拨鹍弦眉总缬。青史人豪，慷慨鸣奇节。啼鳺一声芳草歇。仰天孤愤何由雪。清泪樽前弹此阕。不待悲愁，春夜销魂绝。世事到头须了彻。琼楼正挂高寒月。
蝶恋花  其三 为韶九,明末清初,龚鼎孳,春绊情丝千缕缬。梦里人来，乍暖轻寒节。何处玉骢曾小歇。海棠飘落胭脂雪。重倩红霞温旧阕。张绪风前，好是腰身绝。楼阁水明光四彻。罗衣影漾波心月。
蝶恋花  其四 为幼文,明末清初,龚鼎孳,好句推敲江锦缬。珠泻泉流，不犯驺呵节。游冶五陵花事歇。竹枝行踏巴渝雪。人压场圃欢奏阕。衣带微宽，瘦到休文绝。惆怅黄鸡三唱彻。离云已暗关山月。
蝶恋花  其五 送韶九还广陵,明末清初,龚鼎孳,红泪一巾心百缬。春尽才逢，刚过菖蒲节。懊恨子规啼不歇。生生催就双蓬雪。莫听阳关朝雨阕。禁得年年，肠为分携绝。芳草黏天难望彻。杏花人面杨州月。
蝶恋花  其六 代韶九闺情,明末清初,龚鼎孳,彩线鸳鸯愁暗缬。花雨新添，水暖银塘节。燕子穿帘飞又歇。冰纨衬贴芙蓉雪。闷倚玉箫吹半阕。报道人归，喜极还嗔绝。别后心情明镜彻。日长挂到如眉月。
蝶恋花 其二,明末清初,龚鼎孳,隋苑烟花罗绮缬。小别重圆，交代欢愁节。肠转车轮今始歇。梦回关塞沙如雪。为问逢场歌几阕。比并双蛾，画就谁娇绝。天欲为人须为彻。一生乞作团圞月。
鹤冲天 题莼鲛小像，和葆馚原韵,明末清初,龚鼎孳,西江晚渚。月白天青处。咏史记曾听，袁闳句。羡才华绣虎，却待诏金门住。退朝鹓鹭侣。黄绢新词，题遍楚兰吴苎。潘年未暮。肯放投竿去。禄米比侏儒、犹堪煮。染汉南柳色，有一片龙池雨。烟波余久许。尺幅霜绡，惹起鉴湖千绪。
贺新郎 和赠其年,明末清初,龚鼎孳,津柳霜飙发。乍分手、骊驹一曲，凤凰双阙。黄菊丹枫犹在眼，休怅红亭吹雪。换几度、天涯圆月。酒醒梦回多少事，感萧萧、易水冲冠发。试脱颖，见其末。宝刀欲赠心先折。算今古、丰城龙剑，终为神物。一任椎埋与屠狗，浪诩烂羊魁杰。那更记、灰飞烟灭。此去夷门还郑重，有满怀、未老侯生血。更却扫，待三益。
采桑　自度曲　不寐,明末清初,沈谦,淡月明。孤灯背。梦难成。暗啮鸳鸯被。
荷叶杯　春闷偶成,明末清初,沈谦,都道春来愁闷。不信。日晚上危楼。落花飘尽水东流。愁摩愁。愁摩愁。
望江南　元夜即事,明末清初,沈谦,桥上月，终夕自凭栏。只怕粉云香阁闭，从教珠露碧衫寒。人道看灯山。
望江南 晚思,明末清初,沈谦,天已晚，还自怕登楼。山底淡云轻似梦，灯前寒雨细如愁。人问嫌抬头。
如梦令　送春,明末清初,沈谦,病起忍将春送。弱草依花风动。犹自泥残莺，不唤春回何用。如梦。如梦。但觉翠颦增重。
如梦令 佳人对镜,明末清初,沈谦,曾共粉郎私语。独立从来自许。谁学远山青，两靥胭脂微注。回顾。回顾。错把镜中人妒。
长相思,明末清初,沈谦,人初静。风偏横。落叶秋窗眠不定。一床浑是病。愁魂冷。悲啼凝。瘦得新来羞对镜。对时心要硬。
点绛唇　夏日闺情,明末清初,沈谦,小院无人，罗窗玉枕清如水。鬓横钗坠。汗透酥胸腻。疏雨凄风，翠竹琅玕碎。俄惊起。定晴斜睨。寂寂帘垂地。
点绛唇 美人耳,明末清初,沈谦,巧鬓轻笼，月痕半吐真珠莹。惺憽不定。莺语俄惊醒。蓦地心烦，唤着何曾应。提名姓。不教安静。难道真真冷。
点绛唇 美人鼻,明末清初,沈谦,篆袅金猊，妆成独坐怜清昼。下阶闲走。自摘青梅嗅。信断音沉，嚏是何人咒。分离久。总因谗口。教掩春衫袖。
点绛唇 美人肩,明末清初,沈谦,忆昔垂髫，削成软衬香云拥。玉楼春冻。倚处秾纤中。私语阑干，回首真如梦。相思横。强挨不动，担有千斤重。
点绛唇 美人颈,明末清初,沈谦,捏粉搓香，烟鬟斜亸蝤蛴嫩。绣床垂顿。半为东风困。不许轻搂，意拗心原顺。低声问。齿痕偷印。又道多情狠。
点绛唇 秋病,明末清初,沈谦,起了还眠，须知不是侬贪懒。银筝象板，听着惟长叹。闻道新来，你也梳头慢。乌云散。不茶不饭。人瘦黄花绽。
点绛唇 寒夜不寐,明末清初,沈谦,玉漏迢迢，听来却是三更绝。枕儿难贴。今夜何曾热。乱打西窗，冷雨都成雪。和谁说。孤灯明灭。暗把鸳衾齧。
点绛唇 孜孜,明末清初,沈谦,香暖衾窝，背他好梦孜孜地。刺桐花底。小语东风细。步步提防，难把离魂系。重门闭。雨偷云替。元在罗帏里。
浣溪沙　春闺,明末清初,沈谦,絮扑游丝不放飞。燕巢花满落香泥。无人春冷教添衣。妆罢乱莺啼阁外，梦回斜日照窗西。此情除是那人知。
浣溪沙 晓思,明末清初,沈谦,恻恻春寒近五更。半窗斜月叫新莺。梦儿难好却无凭。倚柱有期空盼影，隔花相唤不闻声。最无情处最牵情。
菩萨蛮　幽怨,明末清初,沈谦,柳丝拂地愁如织。娇莺啼露东风湿。烟草碧重重。迷离似梦中。无人知此意。腰比前春细。莫去倚危楼。斜阳花更愁。
菩萨蛮 戏和王阮亭使君题青溪遗事画册,明末清初,沈谦,回塘水绿春如画。怪人游戏鹦歌骂。楼背捉迷藏。寻踪只认香。花间还再探。花重帘栊暗。轻嗽要郎知。潜身窥户时。
菩萨蛮 美人额,明末清初,沈谦,玉栊春冷梅花飐。共惊螓首新妆艳。不大画眉粗。城中改样涂。蜂黄闻已退。颦蹙时含泪。两小羡当时。临风有所思。
菩萨蛮 美人臂,明末清初,沈谦,涂银袖里摇双钏。深藏却为攀花见。红印记绸缪。长新风月愁。檀郎贪昼寝。不用珊瑚枕。梦去莫游仙。温柔更可怜。
菩萨蛮 美人背,明末清初,沈谦,碧窗人静凉初透。凝脂拊处难留手。香汗浃桃笙。灯昏月半明。回身因薄怒。拥抱还推去。终夕嗅烟鬟。同床见面难。
菩萨蛮 再见,明末清初,沈谦,相携斗草藏春洞。垂髫覆额眉痕重。惯会发娇嗔。自轮翻打人。玉栏今再见。熟面如生面。低唤小时名。回身不肯应。
美人鬘 歌妓,明末清初,沈谦,银灯低照眉山绿。催唱相思曲。暗里踢红靴。春寒夜转多。嘈嘈筝板声何急。漫然花枝说。郎自要销魂。魂销莫怪人。
一串红牙　自度曲　板,明末清初,沈谦,一串红牙，有许多格范。笛孔吹龙，筝头捺雁。偏把歌人难。愁杀双鬟，为恃恩心慢。道字常疏，移宫不惯。须要参差按。
误佳期　写恨,明末清初,沈谦,深院斜阳欲坠。满地平芜剪翠。此时相遇悄无人，故闪银屏背。露手不成招，热面翻含愧。多情全不是书中，此意真难会。
误佳期 闺怨,明末清初,沈谦,闷把阑干猛拍。一向翠奁尘积。孤鸾那得影儿双，怕见菱花碧。梅浅月朦胧，鬓亸云狼藉。愁容自己也难看，敢望他怜惜。
清平乐　梦后偶成,明末清初,沈谦,为他羁绊。萦性相思惯。洛水巫云生锦幔。梦到春来偏幻。孜孜亦自商量。睡乡长住何妨。蝶化曾笼翠袖。莺啼又隔银墙。
清平乐 教鹦鹉语,明末清初,沈谦,晓帘妆罢。逗得鹦哥挂。过眼韶光都是假。教把春风来骂。断云残雨无凭。不劳莺燕傅情。明日买丝绣佛，与他同念心经。
清平乐 春闷,明末清初,沈谦,雪消水溢。岸柳金芽出。漠漠暗尘萦宝瑟。坐转一窗红日。博山香袅烟丝。闲愁闲闷谁知。欲解罗衣去睡，黄莺又上花枝。
清平乐 私语,明末清初,沈谦,小栏西畔。私语春情乱。彷佛有人花外唤。故卷梅红罗幔。嬉游忘却根松。问时无那羞容。最是牵云惹雾，明朝不戴金虫。
清平乐 春游赠妓,明末清初,沈谦,两峰眉蹙。更着春烟绿。淡日烘云新雨足。红得桃花如肉。醉看蝉鬓欹斜。听歌再立堤沙。懒上银鞍叱拨，愿为金屑琵琶。
清平乐 闺情,明末清初,沈谦,鬓云低袅。淡画双蛾小。磨得菱花秋白皎。病里何曾草草。闷看金鸭香浮。妆成独坐空楼。百遍不如郎意，旁人都道风流。
万峰攒翠 沈氏词选成寄常州邹程村,明末清初,沈谦,春暖玉屏风细细。兰畹幽香如醉。唱遍新词空洒泪。旁人不会。烟波何处毗陵，楼外斜阳又坠。人不南来愁却至。万峰攒翠。
桃源忆故人　歌妓金姬出家戏赠,明末清初,沈谦,粉红和露挑灯洗。孔雀舞衫都施。春散绿云垂地。剪处刀犹腻。醍醐难比相思味。后夜钟鸣月坠。觑着孜孜梦里。柳影歌楼翠。
海棠春　春日悼亡,明末清初,沈谦,夜来深雨闻花叹。风不定、低垂帘蒜。烟湿草光迷，树远莺声换。生离死别谁经惯。待举笔、心情又嫩。诗瘦有谁怜，酒病无人管。
忆分飞 雪夜旅思,明末清初,沈谦,芙蓉帐。灯衔凤口东西向。曲罢鹍弦放。罗衣怕解垂咽项。谁知别后多魔障。平芜翠剪迷深巷。今夜天难亮。雪晴茅店寒鸡唱。
柳梢青　咏柳寄妓,明末清初,沈谦,野驿逢春，荒城傍晚，对语寒乌。才见摇金，又惊飞雪，几日萧疏。为伊目断长途。正雨后、斜阳翠芜。眉小常颦，眼重未醒，腰细谁扶。
西江月　雨中坐泛雪庵作,明末清初,沈谦,壮士红旗较猎，佳人翠馆征歌。目成花底认横波。忽又鼻端出火。自笑尘埃落魄，谁知岁月蹉跎。一龛春雨伴弥陀。回转头来是我。
西江月 春夜,明末清初,沈谦,别后何曾有梦，见时又说多情。玉楼银烛坐吹笙。赢得半床春病。欲去愁魂袅袅，难干泪眼盈盈。落花风紧月三更。帘外鹦哥叫冷。
西江月 西阁有怀,明末清初,沈谦,水选孤村寂静，山连小阁清虚。坐来空翠湿衣裾。一霎溟濛似雨。傍柳时移宿鸟，衔花欲上游鱼。窥帘新月暮寒馀。也照飞琼伴侣。
西江月 小楼,明末清初,沈谦,疏雨尚沾池草，轻风暗扫庭梅。小楼灯火画帘垂。帘外月华如水。被冷真愁香髻，枕欹却忆颦眉。忽闻金斗簸残灰。夜静原来未睡。
满镜愁,明末清初,沈谦,烟草凄迷，风袅画帘不定。楼上斜阳人独凭。残醉醒。春老黄鹂静。雨覆云翻，岂是红颜心硬。病起谁怜腰带剩。嫌瘦影。愁满菱花镜。
醉花阴　用李易安体　春雨,明末清初,沈谦,听尽潺潺帘外雨。一夜愁如许。绣帐隐残灯，炯炯双眸，没个安排处。莺啼侥倖天将曙。见落红无数。泪点更多些，弹与东风，总把春交付。
醉花阴 客夜咏枕用沈会宗体,明末清初,沈谦,鸳鸯绣出偏成对。衬荷钱叠翠。街鼓报三更，怪冷嫌高，欹着何曾睡。无端要拍珊瑚碎。又暗垂清泪。臂玉恐销香，低首寻思，蓦地灯花坠。
醉花阴 闺情,明末清初,沈谦,西窗斜日花阴下。正梳头才罢。对镜几徘徊，未到黄昏，又把云鬟卸。屏风自掩深寒夜。剪银台灯灺。收取入香奁，狼藉春山，留待檀郎画。
醉花阴 重阳即事用李易安体,明末清初,沈谦,永昼空阶虫语咽。趱得头如雪。无奈又重阳，不见黄花，瞒过愁时节。佳人浪作经年别。便梦来江截。何处最关情，凉透纱厨，酒暖鹅笙热。
遍地雨中花　雨夜感怀,明末清初,沈谦,昔日鸳帏春睡足。有此夜、睡难熟。蕉叶窗西，藕花池上，雨冷浑如哭。怕他人、笑我痴迷，恨和愁、都藏在腹。倚枕无言，停杯不饮，坐看秋灯绿。
浪淘沙　 清明,明末清初,沈谦,雨过小窗前。几处莺声。纷纷花柳障春城。我自愁多如中酒，人道清明。箫鼓画船轻。游当何曾。倚帘终日泪盈盈。风里落花浑不响，蓦地心惊。
浪淘沙 次沈丰垣韵,明末清初,沈谦,见面不如初。绣带银涂。双鸾截断总成孤。离合从来俱是命，我害卿乎。烛泪晓窗枯。梦里惊呼。湘山云雨竟荒芜。当日风流天也妒，莫恨情疏。
浪淘沙 中秋夜雨,明末清初,沈谦,暝色暗高楼。懒上帘钩。残荷吹尽水悠悠。两袖泪珠多似雨，偏洒中秋。笙管记同游。庭桂香浮。胭脂零落小坟头。便有玉栏今夜月，总是闲愁。
浪淘沙 寄毛稚黄,明末清初,沈谦,别路柳含烟。恨杀啼鹃。片帆高挂水连天。无数青山遮不住，似箭离弦。对酒擘银笺。碧树红泉。胜游还道不如前。把烛重看肠断句，夜雨绵绵。
浪淘沙 春恨,明末清初,沈谦,弹泪湿流光。闷倚回廊。屏间金鸭袅馀香。有限青春无限事，不要思量。只是软心肠。蓦地悲伤。别时言语总荒唐。寒食清明都过了。难道端阳。
浪淘沙 春怨,明末清初,沈谦,河流尽含颦。也学愁人。隔窗莺语泥斜曛。满眼落花多似泪，终日纷纷。宽带小腰身。怕杀黄昏。月来还共影寒温。最是今年情兴好，睡过三春。
浪淘沙 夜怨,明末清初,沈谦,人静雨潇潇。帘影风摇。残杯独酌转无聊。翠袖啼痕红烛泪，同洒春宵。烟水隔斜桥。魂断谁招。带围宽尽沈郎腰。到得见时卿试比，不让苗条。
浪淘沙 戏赠幼妓,明末清初,沈谦,眉小发初齐。游戏偏宜。唱歌频误拍频移。掌上有风休试舞，怕逐花飞。殢酒更娇痴。款抱轻携。晓寒深护绣帘垂。烟里一丝金线柳，认做黄鹂。
雨中花　春梦,明末清初,沈谦,月冷红梨浑欲谢。没甚事、和衣睡罢。宝帐灯明，翠屏香袅，已在花阴下。独行小径心儿怕。遥望见、玉帘低挂。寂静无人，分明有路，隔着秋千架。
鹧鸪天　赠妓宛儿,明末清初,沈谦,香阁题诗写白罗。玉栏携手奈情何。春寒飞雨浑疑梦，夜静游云欲听歌。含笑靥，锁愁蛾。泥人佯醉几摩挲。水村明日催花发，抱取红裙细马驮。
鹧鸪天 夜怨,明末清初,沈谦,肠断西园月满林。无聊空自拥寒衾。垂将珠箔从春去，挑尽银灯觉夜深。期屡负，梦难寻。不知流泪湿梦巾。口衔莲子兼红豆，尝遍相思苦在心。
鹧鸪天 怀妓,明末清初,沈谦,翠馆花深路欲迷。暗中绣手记曾携。独怜锦带人如燕，恰喜琼筵客似泥。闲处想，梦中啼。小楼深坐两眉低。纷纷蜂蝶春如画，不肯梳头下玉梯。
虞美人　偶成,明末清初,沈谦,珠帘夜卷瑶台雪。初上团团月。潜身偷看董双成。却恨翠烟红雾太纵横。归来孤枕和衣倒。冷被灯儿笑。赚人肠断是蛾眉。隔着花阴又把玉箫吹。
鹊桥仙　闰七夕,明末清初,沈谦,琼云乍卷，金风渐冷，谁把鹊桥重驾。玉人携手隔帘看，堆雾鬓、晚妆初卸。更深灭烛，凉生却扇，咫尺明河欲下。阑干私语告檀郎，总输你、朝朝夜夜。
鹊桥仙 题昭时二儿画羽阶三兄小像,明末清初,沈谦,古松百尺，悬流千丈，挥扇解衣盘礴。玉楼金埒逞豪情，总不想、而今丘壑。昭儿图景，时儿图面，孺子丹青能作。老来应识少游心，当念此、及时行乐。
鹊桥仙 杜鹃,明末清初,沈谦,江南花落，楼西月冷，啼到不堪闻处。年年含血骂东风，恰似我、呕心奇句。云低铁峡，烟荒玉叠，漫说离情最苦。天涯多少断肠人，只是你、不曾归去。
鹊桥仙 五日对酒作,明末清初,沈谦,钗符袅玉，臂丝约彩，惊叹流光如矢。雪头堆上海榴红，吾老矣、颠狂如此。茂弘喻布，孔群比肉，毕晚谁非谁是。一樽无处酹零均，也只合、当年醉死。
鹊桥仙 喻风,明末清初,沈谦,柳腰全困，花头半坼，迤逦春光如绣。东风快似剪刀儿，把淡绿深红簇就。流莺搅睡，晴丝系恨，正是销魂时候。漫将金斗比东风，熨不醒、两眉长皱。
鹊桥仙 歌妓,明末清初,沈谦,朱唇欲启，翠眉先蹙，掩袖俄延半歇。玉箫低度趁香喉，我倒喜、宫商不协。逞娇似媚，言愁如诉，裙底红鸳暗跌。误多频顾耐端相，方便杀、灯前皓月。
鹊桥仙 春夜,明末清初,沈谦,绮窗月转，银台灯灿，绣袜斜窥金胜。暗闻莺语隔东风，越显得、夜阑人静。粉容薄醉，兰心小倦，唤着有时低应。泥人怀里绿云香，料不为、鸳鸯枕硬。
鹊桥仙 友人纳姬戏赠,明末清初,沈谦,玉帘不卷，翠屏深锁，花气着人如醉。纷纷蜂蝶太贪春，才一夜、粉黄都退。鬓云全倒，眉山轻蹙，楼上日高犹睡。新欢未审有何愁，看枕上、盈盈珠泪。
鹊桥仙 咏轿,明末清初,沈谦,教莺先促，逢花又住，帘幕有时偷控。芙蓉小褥衬香绵，想行处、柳腰微动。层层碧嶂，迢迢翠陌，回忆旧欢如梦。常将飞燕比身轻，敢归路、愁多增重。
鹊桥仙 春恨,明末清初,沈谦,黄莺不语，绿阴渐满，犹见蝶翻金翅。半林斜日卷帘栊，生怕惹、轻寒着体。慵拈翠管，惟亲珊枕，病里思君如水。春蚕春柳本无情，也学我、三眠三起。
玉楼春　旅情,明末清初,沈谦,碧桃花谢东风湿。病里看春无气力。愁来不断水如烟，梦去仍回云似墨。玉窗人背孤灯泣。泪洒榴裙应变色。子规啼罢鹧鸪啼，终日踌躇楼上立。
玉楼春 游明因寺折桃花一枝贮之胆瓶是夜风雨大作,明末清初,沈谦,胭脂淡抹香肤腻。万树绯桃偏映水。可怜含蕊便遭风，一向冤他贪结子。重帘护烛花如醉。却忆小桥通野寺。摧残不到五更头，化作枕边红粉泪。
玉楼春 秋夜独宿有怀,明末清初,沈谦,湘帘一片秋声碎。残月窥人人不寐。心儿似你最无情，此时也合频垂泪。寒风摇曳孤灯背。落落星光如欲坠。思量还是影多情，夜夜伴侬愁里睡。
踏莎行　后段多一字。旅梦,明末清初,沈谦,孤影长羁，双眉时结。魂灵不怕关河截。野桥南去不逢人，朦胧一片杨花雪。问有谁应，愁难自说。杜鹃窗外空啼血。道不如归去怎生归，银骢又秣三更月。
踏莎行 春情,明末清初,沈谦,雨过疏帘，苔荒小院。年年病骨逢春软。莺啼白日弄轻阴，无聊卧看杨花转。衣冷谁添，书成未遣。琐窗魂梦都寻遍。为伊消瘦也甘心，镜中莫放檀痕浅。
踏莎行 夜坐有感,明末清初,沈谦,对酒心慵，看花泪湿。多情自是天生得。灯来照出影儿单，夜深一任纱窗黑。往事难留，重思无益。真心不为新欢惑。要人肠断有何难，雨中又是高楼笛。
踏莎行 述怀兼呈金振公,明末清初,沈谦,不受饥驱，何忧看杀。逢君几度更裘葛。愁时蝶梦苦难轻，老来姜性偏增辣。病莫多情，穷须作达。醉歌要把行云遏。蜀山雪亮坠猢狲，钱唐风晦惊罗刹。
小重山　饮张祖望从野堂,明末清初,沈谦,细草如烟野渚平。草中云突兀、是秦亭。小堂开处日初晴。花满地，新竹叫残莺。邀客坐吹笙。美髯都化雪、不须惊。黄河天上赋新成。堪下酒，试诵与侬听。
小重山 八月初九日风雨寒甚昼眠有作,明末清初,沈谦,江上秋涛捲黑云。朦胧天未晓、雨翻盆。棘闱灯火正纷纷。青衫湿，都是旧啼痕。衰鬓已如银。久将年少事、让他人。午鸡啼过不开门。风太紧，拥被惜馀温。
蝶恋花　春游即事,明末清初,沈谦,一寸斜阳非可恃。柳外啼鹃，真是无才思。欲笑还颦因底事。销魂记得南朝寺。酒罢春衫红泪渍。花不看人，人愿看花死。归去小楼仍独自。半湖烟草如何是。
蝶恋花 闻声,明末清初,沈谦,料峭东风花树暝。月过窗纱，犹见残灯影。香梦初回知害冷。彩云低唤何曾应。玉漏迢迢嫌夜永。一点春莺，趱上相思症。半晌隔楼还寂静。娇娥睡去檀郎醒。
蝶恋花 睡起,明末清初,沈谦,窗满斜阳初睡觉。庭院无人，不信鹦哥叫。强起扶头还脱帽。杏花零落春愁闹。无限愁颦因一笑。情死情生，拚为情颠倒。两袖啼痕曾不燥。漫柔乡里邯郸道。
蝶恋花 感旧次沈丰垣韵,明末清初,沈谦,花雨纷纷山影媚。春岂愁人，人把春牵累。马上垂头元不醉。为谁流满青衫泪。水馆月明仍独睡。一寸榴笺，细语胸前佩。好梦惊残空自悔。杜鹃啼破三更嘴。
蝶恋花 秋日题西轩素屏,明末清初,沈谦,雨过荒亭闻促织。不管人愁，抵死声啾唧。诗写素罗浑未黑。欹斜惨淡疑乌贼。往事不堪重记忆。梦醒斜阳，已照银屏侧。古镜沉沉钿翠蚀。唾茸不褪深红色。
蝶恋花 咏簟,明末清初,沈谦,树咽疏蝉嫌昼永。自展琅玕，寂寞何人共。睡起懒将眉黛纵。汗轻微印香肌莹○玉枕频欹衾怕拥。不肯梳妆，垂泪思残梦。帘幕无风波细涌。荧荧湮得湘痕重。
金门贺呈朝 夏夕雨,明末清初,沈谦,炎威逼。火云万朵俄成墨。电掣金蛇江树黑。天河直下夜深寒，把烦嚣都涤。半掩罗帏暂息。帘外碧桐如拭。隐隐残雷无气力。暗思玉簟亸烟鬟，料今宵眠得。
后庭宴　再咏蜂,明末清初,沈谦,日晚闹窗，风暄游阁。檀痕腻嘴红沾脚。贪春何故更防春，藏针暗里无人觉。园林取次花残，袅袅细腰难托。欲讳幽情，无奈黄俱落。还记旧衣香，绕过韆鞦索。
月笼沙 除夕,明末清初,沈谦,酒满香浮盏面，雪晴光动檐牙。凤灯双照鼓频挝。赚得儿童成老大，爆竹梅花。莫恨无情岁月，何妨痼疾烟霞。醉乡高枕即为家。四十八年堪一笑，蚁阵蜂衙。
苏幕遮　为潘云赤悼亡,明末清初,沈谦,篆烟微，花烛烂。月缺花残，咫尺幽明判。綷縩罗裙鬟髻乱。似有如无，风静垂帘蒜。梦无凭，愁不惯。眉妩青颦，谁举梁鸿案。遗挂尘生丝脆断。菡萏鸳鸯，不合愁人看。
苏幕遮 秋千,明末清初,沈谦,草烟低，池水浸。一带帘栊，几处莺声唤。绣线休挑歌莫按。催上秋千，挽脱泥金襻。翠眉颦，云髻乱。愿做游丝，不放桃花瓣。归骑踌躇杨柳岸。柳外斜晖，蓦地香风散。
苏幕遮 题竹青女郎祠,明末清初,沈谦,殿云鲜，庭树绿。幡袅溪风，溪水明如玉。游女穿花高髻矗。踏破红裙，争唱迎神曲。梦来犀，春去速。月照苍梧，夜夜啼湘竹。何似小姑居处独。紫燕双飞，时把晴丝触。
渔家傲　记得,明末清初,沈谦,记得琼筵春意泄。背灯偷把丹唇洁。天样红墙成间别。须为彻。名花不护非豪杰。欲诉东风难自说。子规为我长啼血。静夜倚楼谁玩月。肠寸截。碧云来去雕栏热。
渔家傲 新秋,明末清初,沈谦,雨过回塘波细涌。水精帘外残霓控。半亸犀簪眉懒纵。谁惊梦。猧儿撼起金铃动。病着轻绡还道重。藕丝倦雪银盘冻。七夕又来谁与共。心怕恐。柳梢新月窥西弄。
渔家傲 立春晓起偶作,明末清初,沈谦,新岁昏昏愁只睡。日光照入帘栊内。六幅素屏闲似水。因底事。晓来题遍银钩字。砌草庭梅徒自媚。白头惯洒多情泪。醉里不知春已至。重审视。彩蛾金燕分明是。
浪打江城　闺怨,明末清初,沈谦,愁病亸犀簪。犹带宜男。恁样分离，滋味不曾谙。枕上朦胧才片刻，知何处，是江南。料得恋娇憨。燕搅莺探。人在绿杨烟里唤停骖。舞蹴地衣歌却扇。沉醉也，污银衫。
凤衔杯　怨别,明末清初,沈谦,浴罢慵将花冠整。还共酌、碧梧金井。总唱惯阳关，银筝未按香喉应。翠黛小，低鸳颈。忆欢娱，重悲哽。全不管、有人难听。正烁石流金，火云突兀炎威盛。却怪你，心偏冷。
月中柳　湖上春行，同毛稚黄作,明末清初,沈谦,少年曾共踏青游。酒满十三楼。香尘不断吼骅骝。芳草蓝深，夭桃红浅，白了人头。山如屏障周遭在，难抵住、一段闲愁。停杯无语思悠悠。飞絮蒙天，游丝著地，不要遮留。
岁寒三友　夜雨留别张祖望毛稚黄,明末清初,沈谦,南楼月夜宝灯红。一饮千钟。诗成镂版，曲就上弦，春似情浓。醉卧锦屏，满身花影重。流年谁信太匆匆。南北西东。雨黑今宵话别，衰鬓如霜左耳聋。记取后期，桃花黄鹤峰。
卖花声　晓起买花有感,明末清初,沈谦,风雨连朝，春色不知馀几。见筠篮、粉红香腻。高呼低唤，奈绣帘深闭。料多娇、惺忪犹未。惜花人早，买得酴醾半蕊。手擎来、燕随莺睨。兰闺昔日，有翠螺新髻。今教我、寄将谁是。
风中柳　代闺人咏珠,明末清初,沈谦,掌上时看，只道一生如意。露沾花、岂能常缀。月满星孤，漫多方比拟。泪盈盈、线儿穿起。一斛恩深，不是轻躯佳丽。倒长拼、玉楼春碎。从头细数，有许多心事。曾几日、怎都忘记。
行香子　赋恨次彭金粟韵,明末清初,沈谦,眠底谁亲。销尽离魂。书难寄、白雁红鳞。镜儿扑碎，钿合空存。倒系人思，牵人恨，惹人嗔。深盟厚约，搏酥拌蜜。奈而今、远隔河津。愁须有分，梦也无因。记水边花，窗边月，枕边云。
厌金杯　吴山雪望,明末清初,沈谦,山接荒城，沙昏断浦。倚危栏、江天欲暮。六花纷绕，扑面更沾衣，难挥去。似我离情最苦。兽烟不断，貂锦添寒，恰又是、潮生风怒。素车白马，人道子胥魂，公莫舞。一醉愁销万古。
解佩令　寄丁象严,明末清初,沈谦,白龙湖畔，黑龙山上，记当初、柳吟花醉。善写伤心，强做出、湘潭憔悴。到中年、以愁为讳。江鱼不上，江鸿不度，便相思、芳馨难寄。唱彻新歌，杯在手、都成愁泪。趁西风、洒君衣袂。
殢人娇　别情,明末清初,沈谦,斜月笼花，恨杀邻鸡无赖。人倦起、强持裙带。褰帏絮语，道残灯犹在。留不住、便缓些见何害。云亸垂鬟，山低接黛。弹粉泪、传觞心懈。紫骝嘶紧，在绿杨烟外。全不管、此际殢人娇态。
垂丝钓　寒夜,明末清初,沈谦,灯明翠幄。离愁今夜偏恶。坐看结双花、镇寂寞。成担阁。教侍儿剪却，何曾着。把薰笼自摸。睡时又怕，被儿也不单薄。模糊旧约，揉碎花笺嚼。听尽三更柝。鸡声咿喔，又萧萧雪落。
青玉案　幽期,明末清初,沈谦,望中渺渺相思路。便咫尺、难来去。幽梦虽轻吹不度。画堂南畔，玉栊西面，谁是无人处。隔墙花暝春风暮。青鸟仙书无一句。总是伊家真个许。晚云笼罩，重门深闭，又下黄昏雨。
青玉案 美人眉,明末清初,沈谦,卷帘深坐苔痕浅。知心里、将谁怨。袅袅蛾儿新出茧。何段京兆，自胜虢国，十样随人换。镜中巧抹春山远。病起无端又重看。有限青颦愁不断。暂时佳会，此生薄福，消得梁鸿案。
青玉案 美人目,明末清初,沈谦,满堂佳丽秋波凝。偏属意、真徼倖。烛底孜孜人未省。隔纱如笑，传杯欲语，都做相思证。登垣窥玉花枝暝。似梦佳期奈无定。泪湿红绵空寄赠。小窗坠月，残灯隐暮，炯炯寒宵永。
青玉案 美人手,明末清初,沈谦,柔荑腻滑明如雪。曾得见、湘帘揭。巧弄机关春意泄。轻翻小镜，暗题密字，蓦把魂灵捏。泪珠弹尽相思血。倦抵牙龈自微齧。绣带慵拈人代结。玉筝弦断，翠奁脂冷，重杀针儿铁。
青玉案 美人足,明末清初,沈谦,双拘巧叠蝉纱腻。须掩在、罗裙翠。半夜潜踪因底事。月堤苔滑，碧天露冷，满地蔷薇刺。盈盈最是多风致。掌上何时看详细。可惜浓香闲绣被。醉醒轻蹴，梦回低挽，搅杀心儿遂。
天仙子　寄妓,明末清初,沈谦,绿树阴阴春欲尽。寂寞园林终日闷。杏花零落已无多，风一阵。雨一阵。抵死黄蜂还要趁。却忆双钗低压鬓。绣幕生寒沉水烬。红笺叠就又开看，横不认。竖不认。靴脸尚留鞋底印。
江城子　春日感旧,明末清初,沈谦,玉楼深雨湿兰荃。记当年。倚香肩。髻坠偏荷，铖戴夜飞蝉。白日泥人常自病，和泪语，最堪怜。愁魂落瘗荒原。草如烟。听啼鹃。剩粉残脂，寄不到黄泉。万缕千丝江畔柳，都学我，恨绵绵。
归田乐引　怨情　用黄庭坚暮雨濛阶砌体,明末清初,沈谦,眉细元非缴。脸如花、天然娇媚，只是芳年小。许了又悔了。去了来了。弄得人心喜还恼。寄书都不报。却傍花屏低声笑。柔肠萦损，争是无情好。是了已悟了。罢了丢了。蓦地腮边泪珠掉。
西施　元夜独酌,明末清初,沈谦,新年晴日暖溶溶。尚蹙损眉峰。元宵令节，无奈月朦胧。勉强凭栏，但说乌云里，倒全见灯红。鸾筝调苦春绣冷，人未醉、被先烘。金莲欲谢、雪又打窗栊。伴我无聊，只有梅花在，早香绽东风。
蝶恋小桃红　秋思,明末清初,沈谦,多情却被秋僝僽。冷落西风，正在重阳后。别泪淋漓淹锦袖。漫将人憔悴比黄花，比黄花还瘦。三年不鼓求凰奏。愁压眉山，镜里时时斗。剔尽残灯挨玉漏。要纱厨重照影儿双，问今生能彀。
师师令　风情,明末清初,沈谦,花茵宝褥。更龙涎馥馥。春宵会合凤鸾俦，怀抱着、娇香柔玉。再四央求松耙复。怪檀郎恁促。含羞几度嫌明烛。把红鸳轻蹴。郎言留着看娇容，云髻亸、芙蓉肌肉。勉强因循还闭目。怪檀郎恁毒。
师师令 除庭酴醾栀子盛开凄然赋此,明末清初,沈谦,胭脂日晒。剪轻罗刀快。天然真色谢铅华，更脉脉、檀心无奈。一样背时春不待。问要谁怜爱。看花心闷因花害。镇啼痕沾带。落霞斜照玉屏红，正雨过、远山如黛。只道凤帏人尚往，恁晚妆时戴。
锦帐留春　夜起浮月池上作,明末清初,沈谦,花竹阴森，路通幽沼。楼角银河低绕。度流萤，帘乍卷，海牛轻掉。微月朦胧故窥人，更不用、兰灯照。玉簟凉生，画屏人悄。愁听哀蝉微噪。记年时，曾在此，香肩斜靠。手执齐纫暗思量，闷只把、荷风舀。
胜常　再过薛姬,明末清初,沈谦,黄柳堆烟，别才半月，如今渐可藏乌。却喜幽期不爽，隔花鹦鹉惊呼。系马闲庭，见水帘风过，拘控珊瑚。西窗卧病，含羞强出，脸晕红酥。道罢胜常侧坐，知他有意生疏。记得书来，说魂迷别馆，目断征途。
御街行　美人斗叶子,明末清初,沈谦,桃笙滑腻花纹漾。疏竹里、开烟幌。曾输斗草捏绣腰，又道簸钱欺诳。莫愁新谱，争奇角胜，侬把犀筹放。低鬟半侧蝤蛴项。心用在、秋波上。小奴持扇扑兰风，也自抬身偷望。玉环不肯，罗巾不要，拔下钗儿当。
御街行  和佳人减膳,明末清初,沈谦,娇多似病非贪睡。日照银屏内。侍儿低语促朝餐，反怪殷勤无为。丽情难遣，离愁不解，填满人肠胃。擎瓯少力知何意。元自腰儿细。隔花催唤女医人，问取药方禁忌。玉羹嫌淡，金齑道苦，不是相思味。
牡丹枝上祝英台　武原舟中值雪,明末清初,沈谦,漠漠湖云白。捲起浪花千尺。独倚孤舟，满袖泪珠偷滴。可堪冻雪凝须，层冰堕指，甚时候、要人行役。有何益。漫把芳年掷。淹留水村山驿。远记佳人，拥衾此际怜惜。料应为我情痴，柔肠萦损，恹恹地、懒将笙炙。
最高楼　春愁,明末清初,沈谦,从今后，春去不须留。都付与东流。风回絮卷花堆砌，莺啼人醒月当楼。最难堪，三月尽，五更头。但听着曲儿心又闷。但对着、酒儿身又困。常只是，靠香篝。病中也要寻排遣，闲时却又记漫柔。细思量，全不是，为春愁。
爪茉莉　春晓,明末清初,沈谦,彻夜踌躇，五更反睡了。疏帘外、乱花啼鸟。千回百转，烦絮得、梦颠魂倒。醒来见、红日当楼，却与绛台争照。惊啼谁唤，枕头边、几曾燥。还强起、玉屏斜靠。双鬟不解，说买花、最宜早。岂知我，一向黛痕慵扫。劝梳洗，添懊恼。
归去难　离情，用周美成韵,明末清初,沈谦,向道伊至诚，谁想更变。那夜阑干语、情非浅。云香雨嫩，蓦地巫山远。你莫将侬怨。你试思量，还因甚事离散。玉碎珠沉，魂断情难断。何故伊家毫不垂念。红窗翠月，就是重相见。还要将侬难。粉颈斜回，娇嗔不肯抬眼。
玉楼人醉杏花天　江上别妓,明末清初,沈谦,停杯掩袖都无语。容易逢君侬便去。孤雁叫秋风，乱不成行，似解分离苦。寒山一抹低平楚。泪满钱唐古渡。眉峰未蹙情先露。弦上传情浑似诉。一字一俄延，错乱宫商，误则随他误。丝丝烟柳愁千缕。柳上斜晖未暮。
洞仙歌　咏尘,明末清初,沈谦,如无似有，恁厌厌漠漠。几日牵愁暗珠箔。当时留、宝瑟脆断朱丝，轻拂取，随拂随生难却。尚思同宴赏，窄袖弓鞋，叠在空箱更谁着。有醉尽生前，人到千秋，总也是、北邙寂寞。但制得、新歌付莺喉，向簌簌春寒，画梁飞落。
蕙兰芳引　咏杜鹃,明末清初,沈谦,勒使春归，忙杀了、乱红愁绿。更有甚伤心，向我似啼还哭。血痕在口，又何用、此间思蜀。到三更月冷，不许愁人眠熟。便去何如，如何不去，是谁拘束。怎似我羁栖，守定暗窗孤烛。玉人何处，佳期未卜，倩伊行、到彼再三催促。
华胥引　见张祖定新诗有寄,明末清初,沈谦,云窗春暖，月地宵寒，乱花似锦。京兆当年，深青浅绿曾细审。何故多病多愁，想粉坑脂窨。却似黄鹂，欲啼还被寒噤。故剑新缣，总因他、蛾眉谗谮。频移带眼，须知细腰姓沈。还怕玉帘风细，人愁单枕。清夜然脂，日高为你犹寝。
玉女剔银灯　夜阅倚声集怀邹程村,明末清初,沈谦,天气初寒，楼外月华如雪。孤灯弄影，展卷空悲咽。词唱金荃，歌翻玉树，谁似风流英绝。梅花堪折。记分手、樱桃时节。万丈庐山，梦来时、怕阻截。素书题就，见晓星窥闑。马去关河，人稀驿路，谁信雁鸿能说。神交但切。岂畏远离长别。程村时客江西。
宣清　重晤潘德延述感,明末清初,沈谦,二十年前，事类浮云，偶聚长江不返。雪山低、并逐银骢，月楼深、共挥金椀。击筑悲歌，弹棋逞艺，雄心难按。都不记，是何时，蓦地与君分散。昔日风流，而今老丑，始信浮名幻。又意外奔波，就中羁绊。正当落花飘漫。喜得重逢，到其间、几声长叹。
空亭日暮　寄洪昉思时客蓟门,明末清初,沈谦,空亭日暮。记声断骊歌，摇鞭欲去。沙草半连云，雪花时带雨。梦难凭，期漫许。但相看无语。才转眼，散发披襟，江南酷暑。我有离情怎诉。想望月芦沟，也思旧侣。斫地为谁哀，谈天何自苦。妙文传，芳信阻。正金台吊古。愁多少，骏骨如山，寒烟宿莽。
满江红  读沈丰垣新词，次洪昉思韵,明末清初,沈谦,落魄谁怜，才几日、鬓中堆雪。则除是、猧儿曾见，鹦哥能说。过眼花随流水去，断肠人向西风别。助凄凉、枕上笛声悲，灯明灭。情已尽，犹啼血。言不尽，空存舌。似残莺宛转，冷泉幽咽。梦醒忽惊时序改，愁来不信乾坤阔。再休将、醉墨写相思，生绢裂。
满江红•夏夕,明末清初,沈谦,翠幕香寒，推枕起、昼栏重凭。镇一片花昏柳暗，夜深人静。几阵凉风吹过雨，黑云捧出黄金饼。笑从前、长道此身孤，俄添影。何处笛，声悲横。乌鹊噪，明河净。见双鬟低说，今宵差冷。玉貌云衣都化土，非心所爱无心应。便杯儿、斟满不沾唇，常推病。
满江红 题三子西湖竹枝词,明末清初,沈谦,生长钱唐，忍负却、莺年燕岁。看几度、湖流微涨，山云低坠。帘卷更添眉上恨，酒阑都化心头泪。唤桃根、闲按竹枝歌，声声脆。怪万叠，玻璃翠。淘不尽，愁肠胃。任生绡共剪，真珠同缀。古迹漫誇南宋乐，残妆犹爱西施媚。似寒乌、相对语斜阳，无人会。
满江红 咏灯,明末清初,沈谦,独对银缸，听街鼓、不堪愁绝。却又是、春阴陡暗，晚风偏劣。耿耿未成虚枕梦，摇摇转觉空房怯。镇凄凉、流泪湿黄昏，花重叠。云髻拥，香肌瞥。徒想像，增呜咽。怎照人欢会，照人离别。欲简私书还剔起，怕看孤影将吹灭。恰才馀、一燄解罗衣，翻成结。
六幺令•次晏叔原韵,明末清初,沈谦,隔帘疏雨，又被晚云阁。病馀转添腰细，羞把柳枝学。此恨都无人晓，花底鹦哥觉。粉笺香匝。新词在手，记取红幺指尖掐。夜少蜂愁蝶怨，缕缕难酬答。多少水远山长，密密重签押。似恁凄凉况味，端为风流霎。月如银蜡。却曾照过，私语喁喁画楼角。
惜秋华•秋思次彭金粟韵,明末清初,沈谦,暝色沉山，正帘子、斜开灯儿未炙。俯首凝思，无聊指甲空剔。一年几个中秋，夜酝酿暮云如墨。岑寂。愁人断送、要这般天色。帐底馀香息。甚柔情一段，浪作经年忆。还似伤春卧病，看朱成碧。乱蛩更助凄凉，渐闻疏雨梧桐滴。通夕。怎比得、镜潮镜汐。
满庭芳•题金虎文峤庵词,明末清初,沈谦,树合清圆，波澄潋滟，算来几日新秋。风帘自上，虹见雨初收。肠断花间妙句，桐阴下，引满金瓯。都休论，移宫换羽，一味是离愁。高楼。窥淡月，鹦哥影动，茉莉香幽。教雪儿缓唱，试谱箜篌。翻忆历城淮海，千年后、再见风流。空筵伫，芙蓉未老，白鹭下汀洲。
八声甘州•听唐韩如弹琴,明末清初,沈谦,自钟期死后碎瑶琴，古调向人难。正张华石上，苏公泉侧，泪血斑斓。打叠移宫换羽，袖手且盘桓。谁在东江市，霹雳重弹。最苦长门秋怨，可为予改操，白雪幽兰。奈无端五岳，膈上心间闻。但从来、读骚饮酒，问傍人、此意不相关。祇博得万山俱响，风急云翻。
双燕笑孤鸾•旅思,明末清初,沈谦,正残梦醒，见斜月窥窗，晚钟初撼。披衣坐起，仍在乱山孤店。嘹嘹断鸿过也，宿芦花水村烟敛。空说远游豪迈，止博些伤感。下箬。泛来酒酽。若比着离愁，酒儿全淡。西风凄紧，独自把灯长点。几番寄书不到，料佳人怪侬抛闪。争信为他垂泪，有罗巾为验。
离鸾•陆荩思忆婢喜儿，次干臣韵；予亦翻此调和之,明末清初,沈谦,春去渐疏杯酌。无奈晚风偏虐。吹散柳绵空外转，尚解乱投池阁。双燕教雏飞，竞衔花、巢泥香落。镇日手披团扇，恁腰围如削。咫尺音书难托。况是连宵梦恶。桃叶桃根何处问，泪尽春江都涸。空把喜为名，倒误人、半生行乐。不许灯花发燄，又闷来弹鹊。
倦寻芳•饮合涧桥酒楼，同诸虎男暨及门张台柱,明末清初,沈谦,寺桥压雨，峰馆凌空，宛转相属。处处褰帘，一带小溪如玉。幽恨不随流水去，离魂偏遇游丝触。爱村姬，任银瓶笑指，芳名原熟。痛往事、存亡荣落，不意欢娱，此际能续。人到中年，怕听断肠新曲。兴过难留头上黑，愁来且尽杯中绿。记岩西，抱花眠，夜深烧烛。
弄珠楼•弄珠楼宴集，赠陆嗣端司马 自度曲,明末清初,沈谦,烟涛万顷，看九龙、奔赴弄珠楼。重帘高枕，水天日夜悠悠。白雁风驱，黄花露濯，描画十分秋。莫负佳人劝饮，玉杯似手。翠蚁香浮。搔头。灯前敲断，应为节轻讴。星移物换，沦亡古迹难求。锦障催诗，红衣扶醉，改席上兰舟。嘱付青衫司马，襟怀磊落，漫学江州。
昼夜乐•亡妇遗钗，有火珠一颗。今失所在，怅然赋此,明末清初,沈谦,清和风暖樱桃醉。记合卺、成佳会。玉楼向晚妆成，亲见珠钗低坠。椽烛光寒新月晦。红影动、斜飞襟袂。回首漠阜空，竟难寻仙佩。香奁狼藉孤灯背。但留些、断金翠。几番悔恨当时，不与蝶裙同施。簸土扬灰休细觅，怎再上、别人头髻。只道落怀中，却原来是泪。
玲珑四犯•闰六月初七日作,明末清初,沈谦,小月窥人，早半枕新凉，客睡初醒。珠泻高荷，怅望碧池烟暝。枉了盼着佳期，今夜依然孤另。问几年、积下馀剩，算出恁般节令。西窗立尽梧桐影。雨苏苏、隔河微映。锦机料得无心织，空把云鬟整。屈指残暑易消，且按着、离情待等。不似人天畔，羁旅归，期无定。
万年枝•吴门春思,明末清初,沈谦,昔日高台，恨听歌未了，已见荆棘。野堑低云，人道锦帆遗迹。实袜花钗土蚀，记笑倚、东窗无力。而今安在，乱峰荒寺，古碑谁识。天涯寒食。正当那、落红万点，旅思凄恻。门对垂杨，住久黄鹂认得。愁泪不须沾臆，恐添注、太湖深黑。醉时独啸，苍波东逝，斜阳西匿。
水晶帘外月华清 秋夜东园席上赠紫儿,明末清初,沈谦,怕听催银箭。早垂地、河光如练。同在瑶台，爱月里天香，画帘低捲。私语傍人都不会，要灭烛、蘋风方便。流盼。又悟得幽情，欲言仍咽。醉来也应倦。奈狂朋怪侣，满斟频劝。任欹鬟接黛，红牙重按。竹脆丝娇空旖旎，怎赛过、肉音清转。肠断。任相逢就去，争如休见。
高阳台•次韵答陆荩思,明末清初,沈谦,日黑山寒，天低草合，高城不阻离魂。握手相看，曾经几度论文。残莺叫醒西窗晚，奈依然、隔着江云。叹流光，开遍玟瑰，难寄芳芬。不须懊恨轻分。喜新词再读，气逼星辰。欲付雪儿，翻教泪洒罗巾。放歌作达真吾事，怎柔肠、转尽车轮。正西陵。竞赏新荷，莫负双樽。
玉烛新•读茀庵填词，寄王德威,明末清初,沈谦,雨馀残暑退。记吹过鸾音，绛河垂地。篱花霜倒，新梅破、转眼小春天气。金徽懒按，端只为思君憔悴。挑灯坐、手展新词，不知泪沾衣袂。也思纵酒豪吟，待骏马翻蹄，苍鹰鞲臂。屡稀欢会。奈愁在、两眉难讳。川途迢递。问何日兰舟重系。怕还是、十里莺啼，桃花又坠。
夜合花•同毛稚黄湖心亭眺望,明末清初,沈谦,复嶂笼烟，孤城却月，中堆万顷琉璃。惊魂炫目，空花忽现离奇。山钟断，水禽啼。倚危栏、独振吾衣。哀筝未阕，一声长啸，风起云飞。休将帘幕低垂。待向浪痕高处，漫泼金卮。东吴南宋，都成野马游丝。头欲白，泪频挥。算将来、不饮真痴。酒酣起舞，君休捉住，黄鹤同骑。
念奴娇•寒食悼亡,明末清初,沈谦,隔帘深雨，昼沉沉、做出凄凉寒食。况是东风，连夜紧、吹得残花无力。绣幕斜穿，雕梁并语，旧燕如相识。濛濛飞絮，搅将天气昏黑。因念昔日南楼，幽明长判，岁久花钿蚀。浪说珊珊，非又是、寻记竟无消息。莺老歌慵，春寒酒懒，难把愁城克。生何如死，黄泉不用悽恻。
念奴娇 用彭羡门韵，留别毛玉斯,明末清初,沈谦,解维还住，正烟江、雁冷月堤花碎。离别须臾，时不再、肠断河梁都尉。玉椀香生，金簧调苦，酒尽何曾醉。悲君肮脏，赠言羞借毛遂。更爱一串骊珠，风流酝藉。用意何奇肆。沦落天涯，俱是客、应笑季鹰思脍。露白荒城，枫青古岸，夜出含沙鬼。星光惨淡，与卿深语休睡。
念奴娇 咏冰,明末清初,沈谦,玉壶一夜，把青霜皓月，团团结就。怪道绣衾寒似铁，向晓不闻莲漏。映日狐疑，衔花鱼上，遥想融和候。滹沱正合，可怜车马驰骤。还忆翠阁佳人，晓窗垂泪，珠玉沾襟袖。挑得口脂，呵又冷、红入小桃偏厚。镂管微含，金簧旋炙，闷把无情咒。东风早至，寒江吹变醇酎。
念奴娇 东园感旧,明末清初,沈谦,柳稍雪尽，正东风淡迤沱，金芽初绽。望得春来人又去，空镇翠苔深院。镜匣微开，帘钩反挂，尽日销香篆。早梅开了，隔窗鹦鹉惊唤。教我换取春衣，小衿秃袖，端的谁裁剪。原是沈腰，今更瘦、宝玦频移带眼。暗想佳人，罗衾昼拥，也自看春懒。待将书寄，问他眉黛深浅。
山溪满路花•故鄣山中访妓,明末清初,沈谦,溪回罨画，漠漠寒烟锁。垂柳隔虹桥，新月起、乱莺啼破。草香沙暖，此路是天台，环绕峰千个。屡下雕鞍坐。抚景寻思，几时梦里来过。朱扉半启，小立双鬟舞。仙饭杂松云，低问取、阮郎曾饿。玉笙吹罢，万树碧桃开，人照红窗火。醉醒愁无那。春夜厌厌，参旗楼角斜簸。
东湖月•己酉生日，潘生云赤以自度曲寿余，览次有感，依韵答之,明末清初,沈谦,甚钟灵。便珊瑚百丈老重溟。问谈天邹衍，凌云司马，此日敢纵横。骨带铜声敲不响，有黄金伏枥难行。只好衲衣持钵，绣幕闻笙。山青兼水绿，对萧疏、白发转多情。笑磨厓天半，沉碑潭底，身后枉垂名。雾里看鸢非我事，尽优游下泽同乘。漫道出，堪作雨处亦关星。
扶醉怯春寒•春晓,明末清初,沈谦,花晓玉帘，红莺声百转，偏相混。睡眼瞢腾，见向壁灯初烬。强扶馀醉怯春寒，奈又是、东风几阵。心头闷。将宝枕推斜，绣衾压损。记得绸缪初印。别易会何难，真如转眼韶光尽。验取瑶簪，怎上有通长璺。春来倒喜梦糊涂，全不是、旧时帮衬。难思忖。待得见他时，将他细问。
氐州第一•送邹程村之江西,明末清初,沈谦,万古钱唐，波浪涌雪，滔滔日夜东注。别酒淋漓，孤舟摇漾，残照低云满路。执手方悽恻，人说潮平可渡。野鸭鸣沙，林蝉噪柳，更听柔橹。十载相思能一晤。有无限、幽情难诉。流水空弹，凌云初就，怕蛾眉嫉妒。豫章城、星子县，堪纵目、襟吴带楚。倘遇秋鸿，寄书来、水天朝暮。
庆春宫•答徐野君,明末清初,沈谦,烟草沉山，蘋风蹙水，天涯又是残春。唤友莺儿，寻家燕子，那堪花雨纷纷。心惊物候，空目断、江东暮云。愁来不见，梦去仍迷，此地逢君。那堪踪迹沉沦，豪气成虹，短发如银。名重词坛，春波妙曲，几番吹雪萦尘。凄凉旧事，漫提起、教人断魂。只须付与，月底红牙，掌上青樽。
花犯•夏夕闻隔楼弦弄有感,明末清初,沈谦,簟波平，残灯半灭，三更梦初醒。两眸炯炯。见斜月穿窗，闲弄花影。蓦然坐起罗衣冷。隔楼笙管竞。遥想像、翠帘红烛，空房真寂静。回思少年爱追凉，槐阴携艳质，香肩曾并。消薄醉，记亲煮、凤团双饼。歌懒奏、笑垂素颈。今隔着、银河千万顷。都不道、那时轻诺，海榴花外等。
探春慢•孙无言征刻予词于扬州，遥有此寄,明末清初,沈谦,一树琼花，二分明月，扬州自古佳丽。杜牧曾游，何郎不再，试问风流谁继。才子飘零尽，还喜得、词编玳瑁，知音千古寥寥，能识高山流水。念我朱颜易老，奈江梦少花，洒笔成泪。浪许金荃，羞称玉树，何处更将愁讳。从此然脂夜，免冻了、春纤十指。虞生不恨，相逢竟须沉醉。
神女•书高唐赋后,明末清初,沈谦,草香竹暗巫山曙。记宸游、空凝伫。疏疏雨自何来，霭霭云无处所。此日登台，当年荐枕，闻道佳期在朝暮。怎想像梦里、姚姬不管，深宫细腰苦。侍臣宋玉偏能赋。动淫思、牵愁绪。岂知惆怅中宵，赢得悲哀万古。浪说神人，鸣鸾易返，又逢薄怒。今但有、杜宇啼红，花落高唐路。
西河•同袁令昭先生集湖上,明末清初,沈谦,春事晚。落红一夜飞散。蜻蜓蛱蝶漫踌躇，东君意懒。柳烟深锁玉楼空，画船犹把歌按。雨俄霁，寒又暖。浪花日影同灿。匆匆过客爱西施，髻鬟双绾。小姬随意弄琵琶，青衫愁泪俱满。游丝百丈正宛转。恨斜阳、终自难挽。回首总成虚诞。典春衣、共卧垆头，休惮赏遍湖山，无人管。
望梅•早春长桥探梅作,明末清初,沈谦,南村古渡。况瀰漫野水，天寒日暮。傍溪桥、一树亭亭，未全放，多应雪欺风妒。缟袂斜舒，倚修竹、佳人凝伫。正香浮月淡，梦醒参横，无限凄楚。孤芳漫将愁诉。恨催人朝夕，头鬓非故。想纷纷、荣落何常，看身外浮云，眼前岐路。潦倒情怀，拼一醉、难成佳句。遣磐金小蕊，莫也怪侬不语。
夜飞鹊•嘉兴晓发,明末清初,沈谦,前江月初上，喧动邻舟。渔火远映津楼。从来客睡不曾着，况听旅雁啾啾。征衫露华暗满，恨孤身冲晓，衰鬓惊秋。吴歌欸乃，动离情、一样声柔。宛转寒溪数里，回首见孤城，宿雾徐收。遥忆兰闺昨夜，残灯欹枕，也恁闲愁。苦无消息，拟缄书、又怕沉浮。奈鸳鸯湖水、再三嘱付，不肯西流。
比目鱼•偶见,明末清初,沈谦,春游东城陌。懊恨无端逢艳质。偏荷半倒，不动湘裙襞积。娇滴滴。掩映得、山花水柳俱无色。欢容笑靥。敢未解春愁，临波听鸟，故意调行客。当面红墙万尺。堪恨此身无双翼。怜春春不怜人，雨荒云黑。情漫切。真个是、多情枉把无情惜。不堪再忆。斜日野桥西，几番翘首，千里暮烟碧。
风流子•代闻元亮悼亡，用秦少游韵 其一,明末清初,沈谦,风流今已尽，冰弦断、难觅凤麟洲。枉宝袜偷看，频移带眼，金钱暗掷，浪卜刀头。见伊处、书中心切切，帐底梦悠悠。夕泣朝啼，泪多流被，南来北往，愁重沉舟。萧条朱门里，不堪回首处，华屋西州。怕见尘生遗挂，粉剩空楼。倘指上玉环，他生再见，腰中绣裹，今世真休。若是伊心未泯，鬼也须愁。
风流子•代闻元亮悼亡，用秦少游韵 其二,明末清初,沈谦,风流难再得，寻聚窟、何处问仙洲。想别后寄情，曾经剪发，病中永诀，不肯回头。岂知道、黄泉声寂寂，碧落恨悠悠。桂殿初奔，敲残兔臼，桃源再访，赚杀渔舟。繁华消磨尽，三年真薄倖，一觉扬州。最苦难求毒石，未得神楼。似乱攀荷藕，千丝不断，对烧蜡烛，两泪难休。反羡伊家解脱，免却闲愁。
丹凤吟•答洪昉思梦访之作,明末清初,沈谦,别后相思一样，目断城云，魂销江树。玉帘深锁，愁似乱莺狂絮。沉沉落照，半明还暗，野烧回春，寒山催暮。梦里何曾怕险，滚雾翻风，为我连夜飞度。也有镇常相见，见时不免含嫉妒。道我眉儿翠，又身轻过汉，腰细如楚。那知憔悴，不复再行多露。关黑枫青君自爱，更休将愁诉。但须纵酒，看石榴半吐。
沁园春•寄赠王扬州阮亭，即用其偶兴韵 其一,明末清初,沈谦,不断长江，滚雪翻云，日夜东流。怪万里烟花，终沉伍剑，二分明月，先照隋钩。郡县劳人，文章绝世，斗大如何困一州。偏豪迈，在词中拜将，醉里封侯。琼华寄我难酬。奈水满、芜城夜色浮。道执卷跨牛，其中有乐，腰钱骑鹤，此外何求。素札空传，玉箫谁教，泛泛还同沙际鸥。虚名误，但浓斟玉液，煖被貂裘。
沁园春•寄赠王扬州阮亭，即用其偶兴韵 其二,明末清初,沈谦,羡尔高情，濯足淮河，振衣蜀冈。便眺览烟云，何妨薄宦，沉酣典籍，不愧清狂。骏马穿花，佳人雪藕，摘遍朱荷水一方。新歌奏，早声传北里，色艳东皇。墨痕锦袖淋浪。但怅望、星桥有报章。任岁月驱驰，宫中磨蝎，风尘黯黯，路上亡羊。一日不斋，百年浑醉，携手频游翰墨场。休回首，纵兰陵酒美，何处吾乡。
沁园春 美人发,明末清初,沈谦,掠雾轻笼，盘云低亸，百万难偿。记灯前夜冷，金钗坠响，屏间春晓，玉枕馀香。堕马堪羞，抛家有恨，谁似新兴独擅场。多情甚，把并刀剪寄，密意深藏。偷看亦自斟量。料我见、犹怜也不妨。奈秋蝉影薄，有时髣髴，灵蛇样巧，蓦地形相。病起曾梳，愁来早卸，膏沐无心意转伤。知何日，在水晶帘下，卧看新妆。
沁园春 美人面,明末清初,沈谦,梦想容辉，綵云出崖，芙蓉出波。算太白休增，空忧粉薄，斜红任绕，岂怪朱多。宝靥含星，琼姿映月，有无限春风隔扇罗。真奇艳，早脂开北地，菊曜东阿。酒阑人带微酡。怕易化、红酥不敢呵。为密语防猜，羞添两颊，佳期不误，喜动双窝。界处娇啼，頩时薄怒，似天半朝霞艳雪和。平生愿，愿身为明镜，日近嫦娥。
沁园春 美人口,明末清初,沈谦,染袖争怜，洗妆不褪，微绽樱桃。见藏阄席上，强沾金椀，倚声窗里，渐煖琼箫。唾井无嫌，街碑自苦，懒度丁香分外娇。时偷笑，奈深藏巧扇，半掩轻绡。画帘月黑风摇。喜鹦舌、偷尝是昨宵。想甘饴微齧，舍人非妄，玉鱼半吐，妃子真妖。龋齿增妍，反唇何害，蜜约如瓶要守牢。相逢处，怕看伊羞面，吹灭兰膏。
沁园春 美人腰,明末清初,沈谦,轻要云支，纤愁烟袅，擅名楚宫。似垂堤欲断，月临细柳，穿花易损，春在游蜂。拜跪须扶，欠伸又困，持履真忧掌上风。曾亲见、拾将裙带，两结心同。舞时翩若惊鸿。真不负、陈王小赋工。被邻姬捏取，悔教赌赛，情人抱过，恰便裁缝。莲锦拴愁，云英系恨，反类东阳病后容。天生就，岂减厨能学，休恨肌丰。
摸鱼儿•游飞来峰,明末清初,沈谦,怪摩霄、万重苍壁，玲珑深杳难测。神娲妙手真奇诡，抟就宛如埏埴。春寂寂。髣髴见、金光玉乳纷红碧。人间未隔。似梦境迷离，相看一笑，那处记曾识。流年换，今古荒唐漫忆。探幽此度须力。桃花路暗难寻觅。吟罢酒船浮白。归未得。应让我、诗能飞去君无翼。淹留共惜。莫上最高峰，水云烟草，落日半湖赤。
摸鱼儿 夏日同郎晋飏饮商霖宅,明末清初,沈谦,爱凉风、雨声拦截，披襟坐对林樾。倚亭况有萧萧竹，烟里海榴如血。壶漫挈。银烛下、玉盘瓜果堆红雪。蝉声带咽。恁萧瑟如秋，垂垂珠露，何处有炎熟。无穷事，准拟樽前诉说。欲言又恐凄切。鱼肠屈作同心结。安得尽交英杰。谁最劣。君不见、景升儿子皆烟灭。悲歌未阕。人醉月西倾，客中又是，深夜听啼鴂。
金明池•春恨，用秦少游韵,明末清初,沈谦,花压重门，莺啼别馆，一望阴阴苑路。春渐老、云昏日淡，更晓雾结做昼雨。有心情、怕上红楼，翻绣被、记起玉人何处。怎带缓鲛绡，筝零雁字，寂寞画堂歌舞。午梦沉沉浑无主。算梦里相逢，那能长住。我应受、此愁且耐，你不解、此情空诉。悔当年、浪说风流，似梅子含酸，莲房带苦。看湖水溟濛，春心荡漾，待要一时东去。
夏云峰•五日有怀,明末清初,沈谦,淡日烘葵，微风展艾，愁里又逢佳节。冰簟滑、鸳衾香在，朱门销凤箫声咽。托妆成、钗颤金符，爱臂玉、凝光五丝亲结。怎正拟为欢，连朝风雨，无端顿成离别。强自随人看竞渡，便粉白雅黄，满前都劣。愁不断、偏遭酒困，期屡误、重将蓍揲。也待托、鸲鹆传情，奈句字含糊，未通人说。只暗里呼名，榴花鬓底，料得耳轮频热。
夏云峰 晚登南楼观云作,明末清初,沈谦,水远帆低，山围树合，云起小楼日暮。惊夭矫、青鸾并下，爱绰约绛莲齐吐。更重重、蕴火含烟，似欲借、向风乱烧平楚。问何处阳台，连朝傍晚，幽期宋玉曾赋。香阁深深看不见，况顷刻溟濛，竟迷江路。停杯望、一心辗转，垂带坐、双眸凝注。总莫怪、换狗更衣，却全似伊行，言语无据。就倚遍阑干，轻阴不散，又作半天疏雨。
十二时•闰怨，用耆卿韵,明末清初,沈谦,问多情，如何下得，扫却旧恩如洗。子细想、真无意思。撞住吃亏忍气。万种禁持，千般啰唣，见了谁提起。都是我、惯了伊家，做出这般，我也无如何耳。凭着伊，十分怪我，我是至今牵系。人也劝奴，为何守这，冷冷清清地。奴须丢不下，死生只在这里。算将来，真成痴想，只为旧时情意。清夜无眠，翻来覆去，泪满鸳鸯被。是我难割舍，料伊也拼奴弃。
兰陵王•春夜病中听雨,明末清初,沈谦,晚风厉。十二帘拢垂地。灯忽暗，不许结花，镇日撩人有何喜。小鬟熏素被。耿耿全无睡意。帘纤雨，却又打窗，问道三更过还未。寻思转无味。怎偏我逢春，愁病相继。红桥曲巷迷征骑。曾持酒低劝，写词偷和，宝钗拨火人半醉。恁时节将睡。憔悴。更腰细。那枕上莺声，何日相慰。枝头春色今馀几。怕粉蕊湮透，檀心滴碎。苍天何恨，也有恁，许多泪。
多丽•忆吴门旧游,明末清初,沈谦,记当时，多情初会金昌。但盈眸、都称佳丽，输伊真色生香。况知音、能翻旧曲，偏爱好、屡换新妆。几岁抛家，今年避客，半垂银袖倚迥廊。喜偶遇、无因却走，含笑道胜常。参差见、如嫌蝶粉，未退蜂黄。漫携樽、溪山销暑，含愁曾吊真娘。翠鬟倾、人簪茉莉，红裙脱、自裹鸳鸯。月底牵裾，河干解缆，风流赢得断柔肠。想楼外、重重烟树，依旧下斜阳。空回首、五湖人远，风雪苍茫。
六州歌头•凤凰山吊南宋行宫,明末清初,沈谦,烟销艮岳，一马却浮江。南渡事，真草草，寓钱唐。正苍黄。怎爱湖山秀，新歌竞，离宫起，将二帝，冰天苦，竟相忘。恸哭朱仙三字，成疑狱，自弃封疆。反半湖灯火，蟋蟀当平章。播越堪伤。遂销亡。空馀五寺。山钟歇，悲辇路，草荒荒。子规叫，精灵出，景凄凉。泪沾裳。回忆骑驴笑，厓山远，断归航。西湖上，却依旧，奏笙簧。闻道鹤归华表，城郭是，人去何方。恨东风一夜，吹变几沧桑。满地斜阳。
宝鼎现•月夜泛临平湖，同三兄羽阶、潘生云赤、男圣昭赋,明末清初,沈谦,烟涛暗拥，远岫微露，深幽无极。谁忽把、纤阿推上，皓彩团团生几席。吹锦烛、正徐开画舫，莫奏中流哀笛。喜寂寞、鱼龙夜静，上下水天俱碧。宝鼎今日犹争唱，赤乌人、尽去无迹。叹尔汝、一杯相劝，青盖如烟何处觅。唤不醒、醉临春千尺，降作佛奴何益。便痛剪、娇娥云髻，怎救胭脂狼藉。词客为欢，且游赏、漫辞涓滴。羡沙边鸥鹭，不管人间今昔。露下翠幕轻寒隔。山玉颓无力。拥绣被、早是鸡鸣，斗柄垂垂堪摘。
九重春色•春闺,明末清初,沈谦,正金钩低控绣帐，绛台尚摇银烛。莺睍睆、飞上碧桃枝，画帘薄、微通朝旭。又隐隐、递钥声相续。惊好梦、鬟敧堆线，争如我、怕见菱花，才一夜、暗销香玉。妆成小立屏山矗。树荫朱栏，燕飞华屋。教人两眉频蹙。看晴丝露蕊，时暗相触。芳池水正溢。垂杨外、任倒了秋千，慵蹴泥素袜。石上红苔，倚翠袖、粉沾新竹。漫书题、鱼茧半纸，泪湿凤罗千幅。岂伤春、常苦病缠绵，似三起三眠蚕熟。斜日坠、愈增幽独。登小阁、目断云山万里，归期难卜。倩杜宇、为我催促。蝶和蜂、尚惜韶光晚，抱花自宿。
鸾啼序 陈眉公先生题娱园图，家君命谦绩填此词用杨升庵碧鸡唱晓体,明末清初,沈谦,功成解组开别业，桐鱼早占。虽通市、车马无喧，亭榭半隔村店。盟白鹭、陂塘旋买，水环沙嘴多菱芡。更千章、乔木撑空，骇日光暗。栋接山云，帘低野月，爱闲凭曲槛。独啸夜、深似鸾鸣，银河珠斗影淡。曲房幽、道书闲读，丹成九转神光湛。忆飞鸢、浪掷岁华，被浮名赚。广南文竹，衔碧嵌金，空翠摇青簟。常把钓、东湖荡漾，舟傍垂杨缆。良朋老衲，焚香煮茗清谈，直至疏钟撼。入春来、花满流莺瞰。荷钱叠叠又菡萏。任一叶惊秋，万峰雪彩奇艳。四时闲适，颐养天和，已觉无俗念。咫尺红尘不到，苔卧绿枪，月挂玉弓，江走龙剑。诗题辋川，吴笺时砑，怪篇篇、连城无玷。饮松醪、肯负兰灯焰。漫言绿野优游，醉月迷花，补平日欠。
露下滴新荷,明末清初,沈谦,忆年时，长桥畔、水微波。正邀他、同赏新荷。彩舟银烛词成，先付雪儿歌。缠头锦、醉中亲与，十丈红罗。欢呼不觉夜深，影动星河。怪今宵、风兼雪，人不见，恨如何。待题诗、手冷时呵。凤笺仍捲，自将金鸭暖衾窝。小楼深巷，应相念、皱损双蛾。常拟策蹇再寻，奈不肯晴和。
贺新郎,明末清初,沈谦,雪满亭阜路。正西窗、小梅数蕊，冲寒欲吐。独酌无聊人也醉，一霎天低日暮。蓦地把兰灯偷炷。睡鸭浓香熏素被，命如丝、怎把长宵度。帘外冷，叫鹦鹉。旧游零落凭谁诉。忆池亭、疏莲摇瞑，断虹截雨。钗坠桃笙呼不起，暗里冰肌亲拊。奈天样红墙间阻。错是他年真错了，便六州、聚铁应难铸。眸炯炯，听街鼓。
念奴娇•春晴用李易安韵,明末清初,沈谦,莺残花老，拚一春孤负，绣帘深闭。恼地烦天人事恶，总没半分争气。枉说相思，真成孤负，细想毫无味。如今拚了，不堪重把书寄。只是多病多愁，云山满目，把红楼频倚。拚是如今真拚了，曾奈不时记起。锦被香消，翠奁尘积，都是伤人意。不知薄倖，近来曾解情未。
惜分飞•堂堂,明末清初,沈谦,别后情怀何处诉。门外柳迷烟路。绿鬓俄成素。光阴负我堂堂去。风急桃花浑似雨。恼得黄莺不语。长日人难度。兰灯炙耳斜阳暮。
蝶恋花•晓起有怀,明末清初,沈谦,金鸭香寒搴绣帐。帘外鸦啼，帘内灯还亮。待要起来仍勉强。又偎珊枕低垂项。残梦暗思心怅怏。湖雨湖云，并在心儿上。冻勒小梅红未放。无言澹日高三丈。
销夏•雨窗读巢青阁词 翻「风入松」，用仄韵,明末清初,沈谦,窗外葡桃珠一架。苏苏雨下。把卷科头怯晚寒，映斜阳、玉虹遥挂。香凝楚簟重铺润，逼吴笺嫩砑。忽忆东头销永夏。湖山如画。唱遍旗亭绝妙词，有按拍、双鬟低亚。峰临高阁青来，珠滴小槽红榨。
菩萨蛮慢•答友人寄怀,明末清初,沈谦,夹城华月。问浮光美影，几番圆缺。记小阁危栏，有鹦鹉时呼，石榴新结。画烛高烧，人欲醉、清歌未阕。爱携舟仙侣，又把藕丝，为我亲雪。书来怪侬久别。早西风残照，蛩语悲咽。纵盼得、一纸书来，谅恁小银笺，愁恨难说。梦想机云，终不负、黄花佳节。漫挑灯、幽窗冷雨，寸心偏热。
醉花阴•睡起,明末清初,沈谦,雾障云屏春睡重。玉枕烟鬟拥。何处晓莺啼，翠黛轻扬，又觉星眸动。粉痕狼籍燕支冻。强起心烦冗。对镜懒梳头，日上纱窗，犹是思残梦。
踏莎行•恨情,明末清初,沈谦,竹叶香丝，莲花金瓣，月华初满花头绽。纵然端正又风流，十分好处无人看。钿盒难分，连环不断，相思还寄垂杨岸。前生果是没因缘，如何空积愁千万。
满江红•书恨，用张安国韵,明末清初,沈谦,一笑回头，可便是、留心有意。频想像、巫山荐雨，银河隔水。笑我枉推卿意表，料伊未晓侬心里。算便是、说破舌尖儿，谁倾耳。残梦醒，东风细。闲踏遍，花阴碎。伊家曾晓得，这般情味。花暖罗窗依约坐，莺啼绣幕瞢腾睡。空教我、目断粉墙高，如千里。
粉蝶儿•自恨和毛泽民韵,明末清初,沈谦,自恨多情，为何这样难绝。闷昏昏、没些情节。到如今、诸事废此心不灭。尚牵缠、想着迎风待月。病起穿衣，带儿却倩人结。瘦将来、臂才一捻。这离愁多簇在，翠眉两叶。便欢时、却是与愁同活。
花心动•怨词用谢无逸韵 其一,明末清初,沈谦,石阙口中悲不语，笙炙眼儿空热。三尊佛儿，四座莲台，这位怪侬多设。去心莲子谁知苦，冲阵马蹄痕流血。乱头发、只消不理，理时休结。没有笔儿怎撇。笑雀见笼糠，空生欢悦。桃核鸳鸯，那个敲开，空把两仁磨折。大刀底事误佳期，谎破镜、天边残月。你何苦，寸寸竹儿生节。
花心动•怨词用谢无逸韵 其二,明末清初,沈谦,蕉叶千层心却少，煮蟹难教肠热。你做车儿，做了方轮，这样机关空设。雨多便把晴忘却，伊不肯心边添血。风筝断、半空飞去，料难重结。新着鞋儿休撇。也巴到初三，暂时心悦。一带垂杨，日夜添丝，丝动便遭摧折。胸前小镜手三翻，曾猜着团团明月。花隔院，谁晓这些根节。
西河•感旧用周美成韵,明末清初,沈谦,伤心地。重经往事休记。人非物换，两茫茫、不堪提起。歌停舞歇断行踪，望中烟草无际。阑干曲，空徙倚。旧因何故牵系。朝思暮想，更添修、愁城怨垒。他生未卜此生休，忆君清泪如水。雕屏绣榻今还在，但那人对面千里。业债想因前世。故今番、会少离多，冤对生死，总由奴命里。
齐天乐•二月二十日风雨感怀,明末清初,沈谦,碧桃风雨何时歇，春阴半楼低结。懒脱罗襦，聊偎角枕，宝鸭频烧不热。柔情欲绝。但梦后关心，影边饶舌。蓦地风来，帐儿却似有人揭。西窗犹自未晚，只兰灯一燄，才上还灭。柳压浓烟，莺飞浅浪，空负艳阳时节。欲言又咽。甚芳泽沾衣，残书留箧。盼得来时，玉肌须痛啮。
《西湖杂感》二十首 其四,明末清初,钱谦益,先王祠庙枕湖濆，堕泪争看忠孝文。垂乳尚传天目谶，射潮空望水犀军。千年肸蚃燃阴火，尽日灵旗卷暮云。双泪何辞湿阶墄，罗平怪鸟正纷纭。
《西湖杂感》二十首 其五,明末清初,钱谦益,宰树丰碑一水湄，金牌终古事参差。攒宫麦饭无寒食，赐庙椒浆有岁时。歌舞梦华前代恨，英雄复汉后人思。青城反复如偿博，只恨幽兰一烬迟。
《西湖杂感》二十首 其六,明末清初,钱谦益,昔叩于公拜绿章，拟征楛矢靖东方。鸱夷灵爽真如在，铜狄灾氛实告祥。地戛龙吟翻水窟，天回电笑闪湖光。残灯仿佛朱衣语，梦断潮声夜殷床。
师泉井赞,明末清初,施琅,海岛已无泉，三军几断烟。贞诚虔拜祷，汲引任回旋。
送张宫保北伐,明末清初,徐孚远,上宰挥金钺，还兵树赤旗。留闽纾胜略，入越会雄师。制阵龙蛇绕，应天雷雨垂。一戎扶日月，群帅奉盘匜。冒顿残方甚，淳维种欲衰。周时今大至，汉祚不中夷。赐剑深鸣跃，星精候指麾。两都须奠鼎，十乱待非罴。烟阁图形伟，殷廷作楫迟。独伤留滞客，落魄未能随。
南望,明末清初,徐孚远,寂寞栖荒岛，依依望斗杓。群公犹百粤，法乘已三苗。虚伫金台彦，何时玉烛调。殷忧开圣主，会见奏云韶。
闻有,明末清初,徐孚远,闻有穹炉使，方当来问津。衣冠他日异，名号一时新。伍员虽仇楚，王琳还入陈。不知高岭上，锡冢为何人。
东夷,明末清初,徐孚远,东夷仍小丑，南仲已专征。部落哀刘石，崩奔怯楚荆。况闻蒙面众，皆有反戈情。一举清江汉，河难靖九京。
北马,明末清初,徐孚远,北马千群至，兹丘仍寂然。晋师今不出，汉过古无先。闻有交绥约，何时多垒平。红旗空自播，未许斸龙泉。
即事,明末清初,徐孚远,李牧真飞将，犹闻守赵边。此时常笑怯，破敌乃称贤。何假当三至，应思入九渊。奇勋成脱兔，羁客且高眠。
东宁友人贻丹荔数十颗有作,明末清初,王忠孝,海外何从得异果，于今不见已更年。色香疑自云中落，苞叶宛然旧国迁。好友寄缄嫌少许，老人开箧喜奇缘。馀甘分啖惊新候，遥忆上林红杏天。
东行阻风,明末清初,徐孚远,拟将衰鬓寄东濛，频月东风不得东。身世何堪常作客，飘摇难禁屡书空。携儿兼载黄牛妪，农作应追皂帽翁。稍待波平阳月后，一舫须放碧流中。
书怀,明末清初,徐孚远,昔日衣冠今渺茫，岛居一纪又搴裳。移家不惜乡千里，种秫何嫌水一方。地理未经神禹画，医书应简华佗囊。馀年从此游天外，知是刘郎是阮郎。
将耕东方感念维斗卧子怆然有作,明末清初,徐孚远,荷锄东海复何言，回首亲交总泪痕。曩岁英华联研席，两君名姓各飞翻。何人为乞王琳首，自古难招屈子魂。独立苍茫无限恨，岫云归尽掩柴门。
陪宁靖集王愧两斋中,明末清初,徐孚远,轩车夕过喜王孙，呼取黄衫共酒尊。入钓新鱼堪一饱，小斋明烛好深论。龙无云雨神何恃，剑落渊潭气自存。饮罢不须愁倒极，还期珍重在中原。
怀雪嵩 其一,明末清初,徐孚远,海外之海迁人稀，家人散尽独居夷。估客叠来怀抱恶，小楼坐去岁华驰。
怀雪嵩 其二,明末清初,徐孚远,夙昔嗟君心胆壮，鹰驱鸷击不相让。太分清浊保身疏，惠恕谴死仲翔放。
钓鱼歌寿王先生,明末清初,徐孚远,王夫子，买舟钓鱼沧波里。水底珊瑚渐长成，山头白雪常如齿。一年垂钓又一年，隔绝尘埃心则喜。偶然钓得磻溪璜，再钓乃是陵阳鲤。放鱼归去养头角，待我济河呼苍兕。功成他日来相迎，指点三山千万里。
锄菜,明末清初,徐孚远,久居此岛何为乎，恶溪之恶愚公愚。半亩稻田不可治，畦中种菜三百株。晨夕桔槔那得濡。沾块之雨昨宵下，叶里抽茎生意殊。烹菜沽酒卿自慰，西邻我友亦可呼。只今十载在泥涂，南云杳杳天路逋，我欲往从乏騊駼。
东宁咏,明末清初,徐孚远,自从飘泊臻兹岛，历数飞蓬十八年。函谷谁占藏史气，汉家空叹子卿贤。土民衣服真如古，荒屿星河又一天。荷锄带笠安愚分，草木馀生任所便。
陪饮赋怀,明末清初,徐孚远,问余东向亦何为，屡与王侯泛酒卮。夙昔襟期空自许，于今行迹有谁知。年衰难入驱羊梦，衣敝常多扪虱时。明岁土膏应早发，好随陶亮共扶犁。
桃花,明末清初,徐孚远,海山春色等闲来，朵朵还如人面开。千载避秦真此地，问君何必武陵回。
春柳,明末清初,徐孚远,闲吟泽畔弄春晖，不见牵丝作絮飞。可是闽南真绝地，应无攀折送人归。
海居,明末清初,徐孚远,三山渺渺水溅溅，日月衣冠又一天。不是六鳌相拄得，便流西极已多年。
春望,明末清初,徐孚远,春光一去不重来，日日登山望九垓。岸虎水龙俱寂寞，高皇弓剑几时回。
怀章东生,明末清初,徐孚远,愁云淡淡水瀜瀜，拟挂征帆到海东。乡梦迷离春树杳，天涯一别几时逢。
寿陈复甫参军,明末清初,徐孚远,世事方屯艰，经营赖上材。小心参帷幄，大力运昭回。入座香风满，怀人梁月催。笑言通梦寐，杯斝屡追陪。徐孺沈忧久，元龙爽气开。旅途虽偃蹇，高义感风雷。频有西园赏，无虞江夏灾。欣逢瑶海使，新自日边来。正值龙山会，兼陈戏马台。可令南极老，黄发倚邹枚。
挽张宫傅 其一,明末清初,徐孚远,高秋风雨落荒城，伏枕遥传天柱倾。报汉未能邀匹雁，系胡空自有长缨。七年大节凌霄上，千载英灵俟海平。闻道阖门皆殉难，恰如归去赴蓬瀛。
挽张宫傅 其二,明末清初,徐孚远,一棹苍烟北海滩，年来何意更弹冠。名从黄阁真无事，心在青云岂自安。帝子再开新霸府，诸侯皆擅旧登坛。不须更向君平卜，欲去应嗟道路难。
挽张宫傅 其三,明末清初,徐孚远,昔日投竿避地来，缘公数启到金台。郊居成赋先相示，赌墅行游屡许陪。每挹新型知雅量，常征古事见清裁。一从门馆飘零后，欲放招辞愧不材。
效行行重行行,明末清初,郑经,昔与君别离，杨柳绿依依。今我来相思，雨雪已霏霏。岁月易如驰，音书一何稀。相隔万馀里，何从知音徽。朝愁南浦云，暮惊孤雁飞。思君寝不寐，皓月透素帏。中夜起踯躅，自屋霜四围。芳年度华月，良人归不归。
效迢迢牵牛星,明末清初,郑经,皎皎明月光，烈耿银河凉。牵牛为之阻，织女以徬徨。相隔复几许，欲渡河无梁。旧愁未能释，新思萦其肠。玉泪和秋风，盈盈遥相望。
效涉江采芙蓉,明末清初,郑经,琼蕊何峨峨，郁彼山之阿。采采盈怀袖，郁郁思谁何。怅望故闾里，冷冷归云过。归云不寄音，踯躅发悲歌。
澎湖文石歌,明末清初,卢若腾,茫茫元气虚空鼓，长波汗漫蛟龙舞。忽然蓬莱失左股，幻结澎湖护仙府。秀灵磅礡孕扶舆，沧桑阅历成今古。遂有宝气摩青苍，知是奎星堕沙渚。雷电追取敕神丁，冰霜雕锼运鬼斧。合则成璧分如圭，圆成应规方就矩。藓斑隐跃渍璘璘，螺文屈曲旋楚楚。或如端溪鸲鹆眼，或如炎州翡翠羽。苍然古色露精坚，秀绝清姿工媚妩。几案有时烟云供，光怪犹作蛟龙吐。底用珊瑚采铁网，那复夜光誇悬圃。我来海外搜奇材，谁料眼中尽尘土。尘土尘土何足数，此石莫共匣剑处。惟恐神物不自主，夜半飞腾作风雨。
送人之台湾,明末清初,卢若腾,台湾万里外，此际事纷纭。物力耕渔裕，兵威战伐勤。水低多见日，涯远欲无云。指顾华夷合，归来动听闻。
寄门人戴某,明末清初,卢若腾,怜子经年别，远游良苦辛。定交多侠客，流恨托波臣。厌乱人情剧，亡胡天意新。从戎旧有约，莫待鱼书频。
读张公煌言满洲宫词足征其杂揉之实李御史来东都又道数事乃续之 其一,明末清初,郑经,十二栏干月色鲜，百花烂熳自逞妍。昭阳殿里妆初罢，喜道名王著意怜。
读张公煌言满洲宫词足征其杂揉之实李御史来东都又道数事乃续之 其二,明末清初,郑经,九王旧好漫相寻，椒室沉沉月色侵。宫监忽惊见故主，频闻悲怨到更深。
读张公煌言满洲宫词足征其杂揉之实李御史来东都又道数事乃续之 其三,明末清初,郑经,元旦后王入庙门，深宫寂静祀祅神。狂淫大像巍然立，跪毕登盘裸体陈。
读张公煌言满洲宫词足征其杂揉之实李御史来东都又道数事乃续之 其四,明末清初,郑经,亭亭婉昵蕙兰花，毡帐承恩莫谩誇。严诏忽颁俾骨醉，铁牌前跪犹鞭挝。
满酋使来有不登岸不易服之说愤而赋之,明末清初,郑经,王气中原尽，衣冠海外留。雄图终未已，日日整戈矛。
痛孝陵沦陷,明末清初,郑经,故国山河在，孝陵秋草深。寒云自来去，遥望更伤心。
与群公分地赋诗得京口,明末清初,郑经,京口瓜州指顾间，春风几度到钟山。迷离绿遍江南地，千里怀人去不还。
金鸡晓霞,明末清初,卢若腾,立石金鸡唱晓声，曙光红泛早潮平。暖蒸春髓浮元气，小结仙壶幻赤城。捧日天真瞻咫尺，应时海亦象文明。晴霞五色涛千丈，稳载长更十二程。
十六字令  闺情,明末清初,曹溶,轻。认得伊家画屧声。花边绕，蛱蝶不曾惊。
望江南  其一 本意,明末清初,曹溶,江南远，乳燕不曾来。千里信回春水阔，一年人去野棠开。香阁在尘埃。
望江南  其二 本意,明末清初,曹溶,江南小，近日不藏春。朱户半开眠宿酒，粉娥成队散轻尘。弦管正愁人。
望江南  其三 本意,明末清初,曹溶,江南别，旧泪一双流。笛弄夜凉关路黑，虫悬叶老玉衣秋。且莫盼兰舟。
望江南  其四 本意,明末清初,曹溶,江南恨，亭榭少人看。醉里不堪啼鴂早，梦余初觉卖花寒。风雨又漫漫。
如梦令  有感,明末清初,曹溶,唤起残红莺困，衔取馀香蝶嫩。独坐此何年，阁外飘来幽恨。休问，休问，都绕眉峰一寸。
如梦令  有怀,明末清初,曹溶,梦断金炉不暖，春到樱桃小苑。惊起双燕飞，斜倚栏干昼短。人远，人远，心被东风吹软。
相见欢  与蒋前民饮酒,明末清初,曹溶,霜天敝了羊裘，荻花秋。恰遇纤帘高士倚江楼。垂柳罅，琵琶砑，是扬州。触著一生心事到眉头。
酒泉子  春情,明末清初,曹溶,翠陌人遥。和泪银泥欲滴。帐中香，墙外笛。冷春宵。画裙空绾鸳鸯带，梦去重帘相碍。月嫌明，花倦戴。待归桡。
生查子  代赠,明末清初,曹溶,帘外响铜签，雁唳秋宵远。罗帐烛光微，不信檀郎浅。惜别展幽欢，梦逐银屏转。飞去学鸳鸯，一枕花魂软。
点绛唇  寄兴,明末清初,曹溶,斜掩红窗，影迷前日桃花路。送春三度，只有人如故。瘦减腰围，每被征衫诉。归心误，雨声深处，江上扁舟暮。
点绛唇  平远台秋眺,明末清初,曹溶,愧杀陈琳，磨残铁砚收军后。喜逢凉昼，千里都穿透。高处生寒，渐逼蛮花瘦。人如旧，海光一溜。熨尽青山皱。
浣溪纱  闲情,明末清初,曹溶,陌上髯苏唱柳绵，载花须趁越江船，惜春春去又今年。静馆碧樽闲客夜，软风红药恨人天，新来何处得轻怜。
浣溪纱  倦圃山矾盛开,明末清初,曹溶,飘尽红英陌上尘，雕阑重倚玉腰身，仙花唤得小名真。腻粉愁衔蜂翅软，温香旧忆麝脐匀，春归偏要惹游人。
浣溪纱  其一 四十年来所见歌姬某氏最丽赠之,明末清初,曹溶,仕女行来乐部同，双垂罗带鬓蝉松，心儿旖旎锦堂中。浪滚舞茵怜静婉，尘轻香迹认翔风，几曾容易得相逢。
浣溪纱  其二 四十年来所见歌姬某氏最丽赠之,明末清初,曹溶,玉笛先将密意通，新声一缕绛云笼，把人薰得口脂浓。屏里扑成惊蛱蝶，烛前捏就软芙蓉，只愁春到不禁风。
浣溪纱  独坐,明末清初,曹溶,檀板休催日暮天，鸟程信断冷银船，杖头飞尽阮家钱。芍药开时心易怯，鹧鸪啼后梦难圆，僧楼闲看雨声眠。
浣溪纱 湖上,明末清初,曹溶,屐齿骄奢谢客儿，爱寻苏小看腰肢，不知谁作有情痴。倚醉自贪山一族，舞残刚剩柳千丝，今年总是忆人时。
浣溪纱  春怨,明末清初,曹溶,莺粟花开又别家，蘑芜绿上小窗纱，粉墙西去即天涯。白雨偷将春令换，黄昏惯使客心邪，愁来那得好山遮。
一络索  行中僧将卖药赋此坚之,明末清初,曹溶,焦团坐破添云甑，佛多长命。白堤游女十分娇，偏唤出、韩康姓。一派冷香诗径，淹留无定。直饶手挽上池来，怕未识、英雄病。
霜天晓角  春怨,明末清初,曹溶,亭阴弄碧，懒把金樽侧。莫怪泪痕常满，与东风、旧相识。芳信连朝隔，玉箫吹不得。最是恹恹心性，比垂杨、更无力。
霜天晓角  同香山敬可夜坐倦圃,明末清初,曹溶,月华千顷，画烛摇花冷。恰到五湖深处，平生事、付渔艇。鹤警铜壶静，做成今夜永。正是愁肠无限，几片叶、送秋影。
巫山一段云  偶咏,明末清初,曹溶,蝶戏湘裙带，花衔宝髻绒。深深妆阁乍相逢，眉黛为谁浓。婉步疑生月，娇歌不耐风。寄情摇曳玉光中，休更托春葱。
菩萨蛮  茉莉,明末清初,曹溶,家本桄榔江上住，江南恰是留侬处。金屋尚愁寒，春到莫借看。绿窗垂嫩雪，小院人难别。催送夜情来，珊瑚枕畔开。
菩萨蛮  与侍儿,明末清初,曹溶,眼前万事随流水，闺中也洒英雄泪。泪罢拊雕阑，玉情生暮寒。主人空放诞，屡见金釭烂。休恃酒如泉，解忧须少年。
卜算子  伊璜再携歌姬过,明末清初,曹溶,宫样晚妆鲜，一队湘兰弱。道是才人撮合成，妩媚终难学。箫管闹花场，舞袖摇金雀。漫信雏年不怨春，意思灯前觉。
卜算子  偶见,明末清初,曹溶,孤簟隔花凉，双燕催人起。香径秋波瞥地生，绿皱眉峰底。咫尺对芙蓉，未许鸳鸯倚。若问从今闷若何，心在重门里。
卜算子  题琴士隐庵画像,明末清初,曹溶,客里适逢君，十指如冰玉。陶令无弦太寂寥，辜负樽中绿。画里又逢君，紫绮临修竹。何处青山解惜人，好奏归鸿曲。
采桑子  云塞秋夜,明末清初,曹溶,隔墙弦索无心听，挑灭银灯。暗忆平生。白发萧萧酒易醒。月华风定芭蕉冷，楼上三更。不住鸡声。一枕江南梦未成。
采桑子  怀香侯,明末清初,曹溶,春曳歇马行山道，重见凉飙。雁字相挑。回首钱唐北上潮。颓阳漠漠黄沙苦，鬓影初凋。忆弄诗瓢。落尽灯花又一宵。
采桑子  查伊璜两度出家姬作剧,明末清初,曹溶,解曳贪著吴宫锦，花族双靴。山画长蛾。待诉衷情隔绛河。新词填就勤分付，众里惊波。道字偏讹。惹得周郎顾转多。
采桑子  姑苏顾氏席上小鬟,明末清初,曹溶,踏歌未晓歌中意，豆蔻初含。豆蔻初含。飞到杨花便不堪。罗巾欲乞题红句，眉语相探。眉语相探。懊恼檀郎梦已酣。
采桑子  寄赤豹,明末清初,曹溶,芭蕉几阵檐前雨，瘦尽多情。小小溪亭。一种离愁画不成。梅花断碣江天远，枯泪犹零。莫听瑶筝。恐有何戡旧日声。
采桑子  巩都尉席上,明末清初,曹溶,古藤花下银釭满，紫凤斜飞。贾涕沾衣。吹彻秦箫事已非。图书只似蓬蒿冷，碧甃双扉。宫漏霏微。说剑青灯客未稀。
减字木兰花  沈家歌姬,明末清初,曹溶,编云作队，避人惯在深帘内。已许相看，却又移灯远翠盘。腰肢渐瘦，惜春不耐清明后。莫和秦筝，要听香喉第一声。
减字木兰花  红叶,明末清初,曹溶,霜酣千树，踏遍洞庭西去路。不会伤秋，只当花林烂漫游。山桥野岸，尚有垂杨青一半。落尽金风，看入谁家锦字中。
清平乐  冬夜,明末清初,曹溶,月波秋泻，松冷穿窗罅。散步湖干渔笛下，的是含情者。夜来蟋蟀如年，浮花倦理觥船。吟遍满阶黄叶，奈他心在秋边。
清平乐  其一 题壁,明末清初,曹溶,云屏十二，仙客曾同醉。草没建炎碑上字，岁月凭谁语。腊痕水出平堤，鵁鶄只检花栖。抖擞喉间秀句，雪斜犹倚楼西。
清平乐  其二 题壁,明末清初,曹溶,铜驼巷陌，较逊吴天碧。乳燕未来香寂寂，王粲成闲客。鬓丝新点春霜，佛楼冷尽行装。少许麴生风味，费他一夜回肠。
清平乐  其三 题壁,明末清初,曹溶,偶来津馆，望里冰花满。月白梦回鸡不管，只觉铜壶缓。云芽细煮孤铛，蓬山隔了层城。任说铁肠难挽，泪痕还到银筝。
忆秦娥  坐黄鹤楼上,明末清初,曹溶,江千尺，晚来风景秋萧瑟。斜阳槛外，数行金戟。杯干重把栏干拍，楚宫垂柳怜孤客。怜孤客，飞仙安在，唤他吹笛。
眼儿媚  旅情,明末清初,曹溶,衣锦军中恨如麻，美酒近难赊。春衫湿透，唐家司马，不为琵琶。抱琴却到谁行宿，山影绿窗纱。夜长天倦，数声檐铁，瘦尽梅花。
摊破浣溪纱  忆广南胡家歌姬,明末清初,曹溶,缓步藏春进酒来，好风微觉画裙开。料是君家常作使，莫嫌猜。送恨将心吹玉管，含羞当面整金钗。轻薄未应嫌杜牧，且徘徊。
青衫湿  田戚畹家姬东哥甲申后为教师遇之有感,明末清初,曹溶,定场娘子霜栖鬓，先唱渭城花。重翻宫调，开元旧曲，知付谁家。此身似燕，春巢画栋，秋宿平沙。相如抽管，长门写怨，输与红牙。
青衫湿  广林饮李太虚寓中出家姬作剧,明末清初,曹溶,红桥旧日深情地，一片玉箫吹。画蛾青敛，著人多处，不在歌时。教师催出，齐登绣毯，摆落游丝。曲终帘掩，堂前黄月，占断相思。
青衫湿  记湖上弹琴之会,明末清初,曹溶,流苏尽日垂珠箔，门外紫苔斑。唤茶鹦鹉，金笼前后，徐露青鬟。自怜纤指，大家风调，写尽幽闲。绣台深挂，拨残香兽，一片寒山。
西地锦  题虞山蒋文从雪泛卷,明末清初,曹溶,一抹玉沙平野，且莫停杯斝。有时卧雪，有时歌雪，恣高人陶写。吹火打蓬堪画，在让玉山下。谁家曲水，谁家辋水，又相随来也。
少年游  其一 寄项嵋雪,明末清初,曹溶,客囊清减似穷秋，典尽酒家裘。桃花竞笑，鹿车还后，楚馆日悠悠。定研兰露裁新句，分付雪儿讴。最是今年，两番上巳，偏少晋人游。
少年游  其二 寄项嵋雪,明末清初,曹溶,禾兴溪上草连天，不见翠楼烟。黑头潘令，满襟离怨，赢得唾珠圆。送归野艇无多日，皓魄已初弦。春信将阑，可能相就，开榼海棠前。
少年游  寿客,明末清初,曹溶,楸枰敲罢拂花茵，相对玉嶙峋。龙劫修来，秦灰不染，拾得太平身。当歌难舍鸬鹚杓，日日要沾唇。重阳节后，淋漓烟月，未减芳春。
西江月  再过某宅闻歌,明末清初,曹溶,莲影频催象拍，粉香难透虾须。人间恨事可消除，惟有聪明最苦。数对雏莺自语，一行弱柳谁扶。醉魂飘荡忆当初，又被横波约住。
南柯子  旅恨,明末清初,曹溶,马度离人地，山衔去国程。孤身都似雪花轻。侥倖不知春色、过清明。小榭低金锁，重帘冷玉笙。那家沽酒甚多情。又被晚风催送、宿沙城。
南柯子  王家歌姬,明末清初,曹溶,映尘兰心巧，穿窗柳线斜。斛珠买遍五陵花。记取十分春暖、在君家。画鼓刚挝了，瑶笙较嫩些。此宵易惹病根芽。怨杀天边银汉、一痕沙。
青门引  焚香,明末清初,曹溶,乍入消魂径，旖旎相期不定。名园花气恼人多，困来无力，不敌金猊静。轻翻宿火寒犹凝，甲煎嫌他硬。今宵似有怜惜，隔帘送出春情性。
醉花阴  席上,明末清初,曹溶,绣幄笼寒穿小径，帘外微风定。劝酒碧笙娇，玉漏将残，如梦如春令。青衫江上凭谁赠，艳曲连宵听。久已割柔肠，翠影侵人，添却当年病。
醉花阴  春怨,明末清初,曹溶,嫩柳亭前黄几许，雪密莺无语。指冷入瑶弦，画烛微昏，只觉情如缕。人生最时离时苦，问故园归路。不惜马蹄忙，香草连天，拟逐东风去。
醉花阴  云暑五月初见芍药,明末清初,曹溶,簟捲清湘寒影皱，香逼蜂须透。花信忆金盘，密约虽迟，倾国还依旧。玉栏风露端阳后，尘土淹衫袖。几日费清醪，强欲留春，又怕因春瘦。
醉花阴  同辰六红桥泛舟,明末清初,曹溶,庚信才多无著处，堤上微云度。莫看紫桃花，相趁游蜂，画屧声中去。三台催盏牙樯暮，到玉钩残路。须念有情难，苦论兴亡，直是书生误。
浪淘沙  闲情,明末清初,曹溶,青鸟信沉沉，泪滴罗襟。落红无力上瑶簪。最是横塘风乍紧，吹散柔心。玉盏惜空斟，冷落从今。梦回人倚画床阴。借问谁家香阁里，占得春深。
浪淘沙  询孔子威坠马,明末清初,曹溶,野岸石桥滨，雪色初匀。扬鞭一试紫骝新。记取黄沙沉戟地，不是花茵。持酒酹芳辰，年少腰身。罗衣低拂五陵尘。回首微闻相痛惜，楼上佳人。
浪淘沙  题吴园次收绘小像,明末清初,曹溶,痴绝此渔翁，不钓三公。吴南越北柳阴浓。万事且须看脚下，海阔山空。百怪舞蛟龙，雨雨风风。热肠敛手是英雄。欲展丝纶还有待，人在图中。
浪淘沙  夜思同芝麓作,明末清初,曹溶,清月唤愁心，酒罢空吟。隔墙斜堕海棠阴。故国千门难锁梦，归路沉沉。莺啭旧时音，芳树成林。自从离后损瑶琴。欲寄青山添黛色，莫待春深。
浪淘沙  初春,明末清初,曹溶,不脱木棉裘，闲倚空楼。呼儿整顿旧觞筹。残雪溪门刚待扫，莫放扁舟。绿意逗帘钩，欲上还休。黄莺无力啭香喉。春正关人何事也，依约心头。
鹧鸪天  送项嵋雪游山阴兼讯刘蓝臣,明末清初,曹溶,有客乘船气吐霓，千山先禁子规啼。玉壶沉酿微风起，斑管笼鹅落日低。离紫逻，得青泥，纳凉刚值藕花堤。定裁乐府刘生曲，寄我相思到越溪。
南乡子  访傅青主,明末清初,曹溶,泪点为诠红，曾踏天街柳絮风。执手松庄春恨晚，冥濛，倦向河山数晋宫。逃世转情浓，破衲闲披觱篥中。说是道人终不信，豪雄，白发难令酒榼空。
南乡子  许家土窟中有侍饮者,明末清初,曹溶,沙路骤骅鞯，爱觅君家暖室眠。定向袁闳传旧样，天然。花吐冰芽分外鲜。皓腕怯馀寒，夜夜张灯玉影圆。不用绣帷遮朔气，缠绵。借得三春到酒边。
南乡子 其一,明末清初,曹溶,白发苦相勾，肠断西湖听雨楼。难唤柔奴吹玉笛，归休，割取天涯一段秋。无复鹔鹴裘，好友初停日暮舟。满载葡萄三百斛，淹留，看到酴醾绿未愁。
南乡子 其二,明末清初,曹溶,吴地有情人，话彻联床隔几春。眼底铜檠销夜漏，逡巡，高筑糟丘阁画轮。富贵竟谁真，花絮同飘陌上尘。无奈热肠闲不得，殷勤，好为青山惜此身。
虞美人 同徐敬可看林家紫牡丹,明末清初,曹溶,城南水涨前村路，险被青泥误。好风扶我画栏前，玉琢吴宫小字正当年。王家步幛栖香满，晕逐脂痕转。醉中不奈拍声催，从此映花骝马带愁归。
虞美人  陈路若窹轩酒坐,明末清初,曹溶,琵琶错落亭中雨，没个忘情地。三台催得唱黄鸡，遥想插花马背踏青泥。朦胧倚玉频推枕，失却缠头锦。嫌他唤我作狂生，起看夕阳城角几峰青。
虞美人 同龚芝麓沈止岳席上观伎,明末清初,曹溶,翠眉初荡情波转，午夜觥筹暖。一身重叠好风吹，谁念客肠离恨却千回。歌阑恼杀邻鸡报，尘暗长安道。明朝还约卧花茵，无奈今宵已瘦看花人。
虞美人  泊京口有寄,明末清初,曹溶,故园寒食看花客，眠尽云帆窄。王郎难信不风流，惯学吹箫弄酒石城游。南朝一抹沈烟雾，唤作销魂路。别来相寄彩笺频，纵使春山无恙也愁人。
虞美人  春情,明末清初,曹溶,月斜新试珠衣舞，欲解离情苦。天涯作客更勾留，又向画桥西畔赋春愁。玉鞭佳兴随芳草，万事催人老。劝君长倚烛花看，莫待子规啼后忆轻裘。
虞美人  蜡梅,明末清初,曹溶,檀心半吐圆如磬，别作孤山境。鸦黄本出汉宫人，直待涪翁句里一枝新。斜吹满树寒香蹙，此后春应续。霜天依约缕金泥，可惜衔花么凤不曾栖。
虞美人  夜怀,明末清初,曹溶,红香最易辞人去，瘦损金荃句。客衣不耐晚风尖，痴忆夜情年少倚春纤。初更忽送城头角，酒病时时作。出游何用费沉吟，占断五湖冰雪到如今。
翻香令  史赤豹贻宜兴所制瓷炉,明末清初,曹溶,紫沙团就百花泥，玲珑压倒博山低。安排处，宜深帐，看篆烟、袅过锦帆西。从今软暖把人迷，宝凫长日不须携。惜无个，真消受，出春葱、笼袖熨冰肌。
夜游宫  唵叭香,明末清初,曹溶,石叶金凫带润。较声价、龙涎犹逊。暗向重帷探芳信。玉关来，汉宫方传不尽。莫使黄昏近。伴姣语、粉涡眉晕。独倚熏笼觉春困。忆人时，暖云中，心一寸。
玉楼春  张尔唯命寇白劝酒,明末清初,曹溶,开筵喜近东篱节，撩乱黄蜂孤馆热。禁城宫漏已三催，未许丽人容易别。霓裳著意明肌雪，北里声高心尚怯。恨经羌管一番吹，揉碎齐梁风与月。
玉楼春  同止岳南湖舟中听歌,明末清初,曹溶,船窗倚处蘋风晓，淡学内家妆束好。和歌休用十三弦，看取樱桃红绽早。五湖今夜游船少，犹胜五陵添蔓草。玉容扶起玉山颓，鸂鶒一生花下老。
踏莎行  答客问云中,明末清初,曹溶,堠雪翻鸦，城冰浴马，捣衣声里重门闭。琵琶忽送短墙西，当时不是无情地。帐底烧春，楼头热浴，百钱便博征夫醉。寒原望断少花枝，临风也省看花泪。
踏莎行  春忆,明末清初,曹溶,宿酝红凝，新篝绿剪，柔肠全为双蛾转。最难调护是轻寒，帘旌斜带杨丝卷。宫额栖鸾，仙娥舞燕，花栏密缝曾偷见。今年春气倍撩人，能容几个闲消遣。
唐多令  戏答方敦四,明末清初,曹溶,吴舫出娇娥，轻衫蹙绣罗。踏花田、冷透双靴。任是锦帆催去急，留客意，有回波。时拟听清歌，维摩奈病何。不如人、千种蹉跎。饮到旗亭刚吐气，肠断句，柳家多。
唐多令  沈石友宅同王觉斯听歌达旦,明末清初,曹溶,何处号多情，秋波心畔青。古长安、不少银筝。会得中年陶写意，商女唱，也轻盈。休便踏霜行，今宵换鬓星。卷金蕉、添个茶铛。纵是沈郎能谱韵，听醉语，不分明。
唐多令  阻风铜陵,明末清初,曹溶,溪馆涨愁烟，寒沙落雁前。对床头、短剑萧然。恨乏故人携酒送，渔灯畔，枕书眠。无语泪空悬，征衫似旧年。望江心、白浪连天。尽把香车吹散了，刚留我，倦游船。
唐多令  忆人,明末清初,曹溶,新绿到芭蕉，汀洲上浅潮。倦来时、难过溪桥。几尺钱塘门外路，晴不定，雨连宵。客影任飘飖，罗裙瘦满腰。携残酒、重买双桡。纵使藕花开遍了，人去后，也萧萧。
唐多令  乙酉七夕感悼,明末清初,曹溶,梧叶一声干，瑶华再见难。洞箫中、清泪成团。惆怅仙翁骑白凤，刚遇得，汉宫残。乞巧欲追欢，银河入夜寒。鹊双飞、不到长安。从此天孙新样锦，空付与，玉楼看。
唐多令  同晋贤泛舟,明末清初,曹溶,凫阵起前汀，横斜尚有亭。信兰桡、径指南屏。欲踏凤凰山下路，金粉迹，已零星。渔唱最堪听，相邀倒玉瓶。问夷光、何似湘灵。若使天公笺可上，先乞取，六朝青。
临江仙  同俞右吉看牡丹,明末清初,曹溶,曾是洛阳游侠客，销魂的为名花。相偎乡路酒重赊。暖香开未遍，疑待鼓声挝。亭上乐章多协律，倾城今在谁家。日光须用锦丝遮。也知蜂蝶性，春暮最夭邪。
临江仙  甲寅中秋同吴瑶如园次香为痛饮,明末清初,曹溶,高柳忽催明月出，生公呼上湖船。世间难得有情圆。相逢常此夜，忘却用兵年。泼饮但愁鸣酒瓮，倾囊再买江鲜。万人耳语听三弦。更深游女散，便借石场眠。
临江仙  次日复同瑶如诸公饮,明末清初,曹溶,楼上忽惊灯影歇，吴侬不重馀宵。银蟾静看十分娇。酒星还作伴，相赠彩云高。莫话锦堂京洛事，山中毕竟风骚。秋娘为我吮霜毫。去留无限恨，倦鹊起僧寮。
临江仙  旅恨,明末清初,曹溶,风日丽人杨柳岸，玉沙曾骤花鞯。旧游不见柳飞绵。钱神交已绝，憔悴五侯筵。雪封沧海犹垂钓，羊裘破自今年。侠肠百折酒罅前。何戡头已白，谁与诉鶤弦。
蝶恋花 其二 杏花,明末清初,曹溶,几度寻芳穿绣陌。燕子初来，便觉寒无力。人倚玉楼成旧识，春衫也借花颜色。不比桃夭能暖客。曲曲江边，零落尤堪惜。煮酒香时重见忆，卖饧天气曾吹笛。
蝶恋花 宿半村草堂,明末清初,曹溶,冻掩云扉知几曲。山满檐牙，幻作玲珑玉。剪尽芭蕉前度绿，衔花鹤梦谁能续。浮云往事伤幽独。万里关河，苦语销银烛。野鹿自无钟鼎福，此生只合林中宿。
苏幕遮 中秋无月,明末清初,曹溶,叶声繁，鸿信断。懊恨孤眠，时序频频换。桂子平分秋一半。银汉空明，午夜褰帘看。短箫边，双杵畔。玉殿依稀，薄雾轻遮断。不遣嫦娥将酒劝。怕酒醒时，唤起愁无算。
苏幕遮 城东柴家木樨垂枝直下贴地皆花密不见本中穹如屋壁其广受四筵与他种异记之,明末清初,曹溶,锦幢低，青幄紧。结伴来游，个个沾金粉。宛有瑶台千尺分。高处生寒，较是横看稳。种争新，名尚隐。除了焚香，又喜攀条近。紫雁斜飞开自准。本与秋期，翻惹三秋恨。
醉春风  有怀,明末清初,曹溶,歌馆留残醉，丽句揉花碎。当年百种说风流，易，易，易。一路鸣蛩，半窗斜月，便成憔悴。冷色摇空砌，宝鸭炉烟细。背人争解不思量，记，记，记。似柳将眠，如莺欲语，小楼春腻。
酷相思  旅情,明末清初,曹溶,象拍何须歌艳句，又烧烛、红窗暮。叹今古、韶华留不住。花落也、催归去。叶落也、催归去。失意多因杯酒误，辜负春无数。只楼外、江山成客路。鸿断也、书来处。云断也、愁来处。
青玉案  沈家姬卯娘善度曲戏咏卯字,明末清初,曹溶,花前举乐何须忌，薄晓曈曈初丽。启户逢君娇不语。三秋兔魄，平分留影，垂柳东边去。镂成新玉刚为字，十二时中排第四。中酒嫌人知也未，芳名检点，春光已半，会取相迎意。
江城子  雪夜,明末清初,曹溶,谁移蜡信破春枝。剪成丝，瑞难知。冻逼罗衾，香阁费禁持。欲觅胭脂相衬好，留不到，杏花时。打窗连曙响参差。酒盈卮，付歌儿。湿透重裘，前梦耐寻思。几度关山驴背苦，归纵美，已嫌迟。
江城子  冬雪,明末清初,曹溶,溪南密把万山遮。断游车，较寒些。作伴卢仝，敲火听煎茶。莫羡朱门罗帐底，斟美酒，拨琵琶。梦回香炉绣衾斜。是他家，隔天涯。独对兰缸，玉浸绿窗纱。不恨东风吹尚缓，妆阁畔，预添花。
金人捧露盘  丰台看花,明末清初,曹溶,跨雕鞍，携红袖，出城中。望古台、烟霭濛濛。漫云步幛，弄春倾国带深宫。春如留恋，歇马处蓦地相逢。罢金樽，停檀板，痴客泪，点青铜。旧题词、柳絮轻笼。游丝不断，香车馀地长新丛。落花难唤，鸟衔起、费尽东风。
祝英台近  太白酒楼,明末清初,曹溶,赎汾阳，呼杜甫，笑脱锦裘舞。古柳千条，还识酒人否。夜来铁笛声高，徘徊骑鹤，更何处、渔阳颦鼓。旧游处。荒草空嵌唐碑，飞仙已归去。憔悴青衫，诗瘦向谁语。忆他春在楼中，登楼更苦，恰剩得、满楼烟雨。
祝英台近  同杨香山次辛稼轩韵,明末清初,曹溶,凤凰山，乌鹊渡，锦缆逗寒浦。抱膝空林，世事几烟雨。羡他漉酒先生，萧萧三径，把江左、黄花留住。那堪觑。昨日燕市悲歌，霜髭镜中数。残漏荒鸡，耿耿十年语。漫嫌愁向春深，春光好处，便策取、紫骝前去。
一丛花  再饮唐济武寓中,明末清初,曹溶,蕊珠簪笔旧名都，深意托征途。移床直据芙蓉顶，敕银鹿、休扰松鼯。埋雪小亭，团圞琴趣，此乐世间无。闲来说饼胜新酥，红友映冰壶。排忧劝我须沉醉，听城上、三度啼乌。无分珥貂，嵇公懒也，归倩好山扶。
一丛花  三饮济武寓中,明末清初,曹溶,午阴招去踏芳堤，记得宋时溪。层冰舞作蛟龙势，恨难上、千仞霞梯。深坐解愁，金缸乍烬，春在画帘西。红牙拍遍正如泥，蕉叶又编题。山光钲鼓沉埋后，有狂客、方许幽栖。还怕分襟，多将松竹，付与杜鹃啼。
禦街行  题程云来小像,明末清初,曹溶,珊瑚随处系渔竿，香水对浮峦。风光况肯留人住，也谁能、复据雕鞍。古今高士，龙蛇变化，同作五湖看。连朝相讯酒肠宽，欢伯报平安。如君岂忍抛春去，也正当、绿遍红攒。乔松倚杖，名花拂履，难信草堂寒。
踏青游  闺情,明末清初,曹溶,几阵杨花，院落凄然寒食。又堕向、送别楼侧。任笙歌，阑珊去、旗亭野草如织。休说东风旧识。为东风惹他相忆。自起捲帘，凝眸乍疑金勒。有杜宇、声声将息。拚清泪，常流到、大江南北。日长怕春倦，泪也有时无力。
蓦山溪  与王襄璞饮酒,明末清初,曹溶,闲心万种，惟有秋难著。孤雁不禁寒，又边鼓、吹开画阁。曾移小舸，吹笛弄江烟，多少事，耐寻思，斜倚阑干角。新添白发，回首平生错。无故踏征尘，早辜负、花间翠箔。飞觥相属，同是客中人，檀板急，舞裙轻，赢得肌如削。
洞仙歌  同叶星期探桂未开感赋,明末清初,曹溶,今年白露，嫩蕊帘前卖。生怕风飘满罗带。到湖阴、荡桨闲逐文鱼，思折得，付与纳凉人戴。谁家留古墅，草没窗楞，似向愁时把愁赛。老干只参天，冷碧斜飞，铺一片影娥词债。算此世、黄金百无情，并月底幽花，暗螀啼坏。
洞仙歌  赠崔兔床,明末清初,曹溶,写诗江上，划蕉峰苍藓。如虎须髯向风撚。回眸惊、薄暮贮酒空肠，葫芦侧，难忆盛年歌管。戍楼微梦在，宋玉情孤，十二巫云翠轮短。唤樵舟共载，绾柳成鞭，岛瘦郊寒应不免。许我再、相逢白头时，但密雪书林，将灯细剪。
华胥引  题画梨花牡丹次张叔夏韵,明末清初,曹溶,徐熙妙腕，团合花魂，尺线疑湿。曳露含风，胭脂到底输淡白。借他闭雨门深，梦洛阳香国。狂客成诗，酒酣殿上小立。何处浓华，遽相恼、素娥闲逸。雪妆初就，冷落歌钟不得。三月纷纷车马，遍江南江北。撩乱休嫌，要人紧护春色。
江城梅花引  秋思,明末清初,曹溶,夕阳山阔戍楼空。厌西风，已西风。何事风吹偏向客愁中。沙草斜连铜狄路，酒旗卷，一程程，绕汉宫。汉宫，汉宫，扫残红。花一丛，柳一丛。忆也忆也，忆远送、又泣孤鸿。可惜鸳鸯湖上冷归蓬。谩道梦魂能识路，今夜里，比春来，梦不同。
江城梅花引  除夕和赤豹,明末清初,曹溶,萧萧疏影弄新红。盼东风，未东风。眼角一杯香气透帘栊。酒自著人人自懒，凄凉甚，莽关山，剩倦翁。倦翁，倦翁，小楼中。灯又浓，梦又重。夜也夜也，夜过半、难解诗穷。赖有长笺清响寄高鸿。总把寒更吹教暖，春动也，怕春光，不属侬。
惜红衣  美人鼻,明末清初,曹溶,黛角棱分，山尖样软，浅涡双亸。界破花钿，何曾用梳裹。酸来自拥，刚配得、目低眉锁。婀娜。芳缕乍迎，胜樱桃含颗。凝脂欲涴，搓粉无痕，遮他杏衫可。攀枝臭蝶，宝鼎拨新火。为问镂金带，拭涕背人知么。感嚏频应是，思我好春闲坐。
东风齐著力  春怨,明末清初,曹溶,寒食初分，酸风犹急，敝尽貂裘。宾朋广坐，乐事也难留。况值频吹画角，人消瘦、懒上秦楼。驼峰底，丝丝鬓雪，尘满吴钩。远泪不须流。从此去、岁华暖到箜篌。陌头草绿，辇道美人游。竞劝金壶酒罢，轻帆动、细雨兰舟。谁知是，依然闪塞，不断新愁。
法曲献仙音  南满铁塔,明末清初,曹溶,茉莉编毬，毡毼装锦，霸府犹传香土。蜃海璿宫，刘郎无恙，栖禅似怜儿女，向逐鹿，神州日，南天坠花雨。大豪举。聚宫中、黑金生铸，磨来尽、只剩纪年数语。想像出游时，拥珠軿、人影如絮。铁石非坚，问千年、活计何许。尽情痴论古，殿角鹧鸪飞去。
法曲献仙音  饮济武寓中,明末清初,曹溶,小幔笼香，短墙围玉，认得元龙庭院。兽炭排寒，虫编曲映日，都将尘世偷换。看屋里，青山好，烟城已天半。寻诗伴。捲葱末、漉酒浇饼，酣适甚、花底似闻莺管。淡泞客心长，总列殊、飞絮春软。恣劈红笺，选琼瑶、随风宛转。愿江南且住，曳杖柳阴频见。
满江红  钱唐观潮,明末清初,曹溶,浪涌蓬莱，高飞撼、宋家宫阙。谁荡激、灵胥一怒，惹冠冲发。点点征帆都卸了，海门急鼓声初发。似万群、风马骤银鞍，争超越。江妃笑，堆成雪。鲛人舞，圆如月。正危楼湍转，晚来愁绝。城上吴山遮不住，乱涛穿到严滩歇。是英雄、未死报仇心，秋时节。
满江红  程古狂招集舟中,明末清初,曹溶,雨后潮平，依稀近、龙舟令节。高会处、风尘逆旅，几回愁绝。谢客词多兰瘦，石家春去珊瑚折。送闲情、千种到杯中，真萧屑。铁汉老，心如铁。雪儿媚，歌成雪。恣良宵游览，月圆无缺。湘水寄书梁燕远，秦楼吹笛林花咽。买沙棠、艇子系湖干，人难别。
六么令  张老四曾事云间周勒卣度曲甚美遇之怅然,明末清初,曹溶,奈何声里，微见两眉皱。珠盘乍调宫征，讶出残莺口。欲唤周郎再起，帐底亲传授。误来知否。含思不语，坐待屏深烬香兽。客愿圆蟾荡漾，合乐围青岫。我爱孤鹤飘飖，缓酌抛红豆。心事非关粉黛，借取消僝僽。泪光湿透。浮云谁在，每为多才更回首。
六么令  宫香饼用辛稼轩韵,明末清初,曹溶,一从仙去，茎上露盘折。龙奁竞开珠锁，斜印花纹滑。舞袖宜教薰透，莫睡屏间鸭。玉阶遥接。著人春气，未试轻烟已频觉。心事多随逝水，含怨凭谁说。长记宿火温温，绣被深宵压。近日披裘老大，荀令难重学。石肠新怯。许辞蕉盏，静听松声扫庭雪。
玉漏迟  宣府严弁宅女乐,明末清初,曹溶,莺声喧古榭。良宵坐我，通明帘下。十八女郎，须用大苏描写。莫被柳家恶句，把腻粉、涂污春社。刚一罅，洞箫歇处，浓香来也。肯道梦雨无情，便酿就悲欢，杂些真假。乍远屏风，欲团好花轻打。筵外貔貅尽散，兰膏焰、尚融霜瓦。辞送者，空馀泪珠堕马。
玉漏迟,明末清初,曹溶,野陇馀寒，长桥无板，已到蛩语荒祠。古泉吹雪，铁石响参差。仿佛金镳欲出，秋涛壮、绿满平池。骅骝逝，唐家勋业，一片土花滋。楼烦西近处，山围旧翠，柳曳新丝。问画船安在，渔舍谁施。雨歇鸳鸯自浴，军垒上、芦管惊迟。回头望，春江脉脉，目断故人思。
玉漏迟  贺吴园次迁居,明末清初,曹溶,笠泽湖边，沧浪亭畔，而今始结芳邻。论丘数壑，谁主复谁宾。自卜浣花深处，更辞他、严武车轮。依然好，年年松菊，占断六朝春。使君高世度，紫衫苍佩，不博闲身。但移书十乘，草阁无尘。安问乡关远近，得徜徉、便属佳辰。奇怀在，休营一室，裘马正嶙峋。
玉漏迟  止岳有和忆广南胡家二姬之作再赋,明末清初,曹溶,锦席相招，氍毹对列。桦烛销尽铜壶。醉人天气，兰露湿金铺。翠黛双双自扫，箜篌部、密甚还疏。清音颤，犹疑教就，窈窕世间无。当时年尚盛，飞觥按拍，意大情粗。只等闲看过，不解成图。忽到青衫冷落，鲛泪洒、一半模糊。临高望，烟条雨叶，岭路付蘼芜。
玉漏迟  武陵寓舍与介皇兄,明末清初,曹溶,天与深情，楼头花萼，晴烟最是氤氲。葛巾拖杖，同采峡山云。忽复移船入市，三通鼓、军帐惊闻。乡关近，蒪鲈佳趣，小隐幸曾分。建安无俗调，名香宝鸭，竟夕须薰。挹芙蕖清露，五色成纹。诮我金元弱藻，握兰荃、濡手辛勤。怀遗事，驱车洛水，徐出宓妃裙。
玉漏迟  寄徐兰生,明末清初,曹溶,飘尽桃花，几年相念，词场寂甚寒冰。松篱竹磴，黛色远千层。梦想敲残玉子，分曹赌、清酒三升。方瞳好，蝇头虿尾，乌几日堪凭。香奁添软语，羌排风月，占断溪藤。是愁多丰度，混俗无能。筑就横秋小阁，卧山中、白发难增。情深处，红弦绿拨，艳煞一宵灯。
凤凰台上忆吹箫  题朱竹垞词集,明末清初,曹溶,烧烛鸿天，惜花鸡塞，马卿偏好伤春。正翠钿盈袖，弱絮随轮。无限柔肠宛转，秋雨夜、梦想朱唇。抽银管，湘帘乍卷，宝鸭横陈。真真。此番瘦也，酒醒后新词，只索休频。待绣帆高挂，迟日江滨。齐列瑶筝檀板，携妙妓、徐步香尘。归难定，寒宵坐来，一对愁人。
汉宫春  人日雪,明末清初,曹溶,金缕新妆，过帖鸡时节，酥酪堆盘。愁人合遇此日，旧腊刚残。天公著意，厌萧条、游戏千般。依约借，并刀剪水，和花飘到栏干。边地没些梅柳，尽无情山色，飞去漫漫。先生向来闭户，回避征鞍。将裘换酒，踏琼瑶、领略春寒。知只有，同心凤侣，高楼自捲帘看。
汉宫春  借寓耕石山房,明末清初,曹溶,僻好岩居，倩猊薰石枕，蚁汎金船。颠手似欺暮雪，特地争妍。樵童解意，剪藤梢、疏出飞泉。成逸致，邻家聱叟，打门来送蕉笺。行乐须连上日，看簇蛾妆艳，衔凤灯圆。长生亦自馀事，玩世当然。耘花饲鹤，小经纶、常废宵眠。谁并赠，西湖一曲，宋时宫月婵娟。
水调歌头  钓台,明末清初,曹溶,行过富春渚，绝壁倚青天。披裘男子高卧，安取客星悬。手弄桐庐烟雾，秋水不随人老，花覆打鱼船。青史几兴废，竿影至今圆。摘松鬣，摩藓石，恨高寒。谢家如意偏到，山顶泣婵娟。欲起云台将相，罗拜先生床下，汉鼎定千年。旧事休深论，溪畔且安眠。
水调歌头  赠琴士程隐庵,明末清初,曹溶,铁笛老仙去，无复采花船。刚存湖角烟霭，夕照助苍然。晞发横觥旅舍，恰得提嵇挈阮，古意满朱弦。象板不须奏，大雅正当前。青冥处，无人会，调空传。一切浮华剥尽，高对逸人眠。携到蜀都眉黛，又拜汉家宫爵，此福恐难全。曲罢且危坐，香雪舞蹁跹。
天香  姚氏牡丹,明末清初,曹溶,麝槛融脂，蜂衙缬翠，游人顾影宜昼。幻出珠含，斜分锦护，宛是雒京时候。依稀谷雨，枝共叶、难容春瘦。歌楼丛粉，争翘酒国，千红密甃。压倒群芳不谬。和清平、玉环能否。此际为伊怜惜，任伊薰透。野老毫尖秃尽，又谁料、风情尚如旧。远饯归樯，林香晚奏。
烛影摇红  答香侯,明末清初,曹溶,秋色中分，银蟾催彻楼头晏。五湖归浪隔芙蓉，徒倚朱栏遍。谁寄题诗纨扇，伏宾鸿、彩毫重见。远山停雪，野帐传烽，愁来庭院。未脱征衫，一年听尽铜壶箭。锦骝成队玉关开，近息沙场战。不信孤臣身贱，但看取、冰华拂面。难医白发，任说丹砂，夜凉人倦。
烛影摇红  扬州己未正月十四夜,明末清初,曹溶,江左名宵，六街化作流苏结。让他灯影乍分明，最爱朦胧月。搅动闲愁不歇，遍相逢、闹花惊蝶。裁纨扇小，涂粉车轻，陈隋时节。冷落红桥，顿看箫管吹教热。肯嫌芳药未开园，火树层层叶。今夜何人报帖，记三生、杜郎曾说。曲残帘下，酒醒楼头，春愁尚怯。
声声慢  七夕嵋雪敬可过用禁体,明末清初,曹溶,前宵雨急，翻海排江，草阁幸自无忧。汛扫山厨，百钱权买凉秋。眼中好友都在，击珠盘、高按歌喉。任相诮，把烟波一曲，换却封侯。翠幌浓香似梦，指疏星，几点练影垂钩。暗想罗衣，飘动争倚危楼。老夫正发清兴，肯学他、儿女含愁。愿此去，折岩花、频记胜游。
倦寻芳  湖口,明末清初,曹溶,晚风乍急，山势茫茫，曾诧龙踞。一片云帆，游子寄愁何处。战舰横空天际落，百年都付渔樵语。算羁栖，甫羊城挑菜，又飘江絮。念处士、葛巾漉酒，解组投闲，田舍如故。手种黄花，那管怒潮来去。孤帐惊寒芦荻岸，石钟声送长宵曙。正无聊，喜猿啼，对销兰炷。
倦寻芳  招赤豹饮倦圃,明末清初,曹溶,五陵游歇，催买花枝，重上吴阜。抖擞衣尘，旋觉野云生肘。谁载铜官山色到，屐高惊破门前柳。拨寒灰，把升平乐事，一番回首。怪作达、于吾何有，起舞阑珊，敲缺壶口。笔底风华，恨乏按筝纤手。自与侯鲭长话别，故人能共青蔬否。论欢场，尽千般，不如醇酒。
扬州慢  与林铁崖陈鹿友程古狂饮,明末清初,曹溶,读罢离骚，客闲无赖，临春强自支持。向流莺声里，问往日花枝。话神武、门前轶事，澄湖鱼鸟，怅怏归迟。有糟丘百尺，黄金尽买蒪丝。飞尘塞眼，谢公山、台榭参差。少如云歌伎，安边壮略，谱入新词。共讶狂奴老矣，苍生泪、犹似平时。仗三更渔笛，回风吹散情痴。
孤鸾  招夏乐只张登子程古狂沈逢吉张较书集舟中,明末清初,曹溶,承平人物。半敝盏征裘，满头飞雪。如此湖山，空锁一城风月。遥天尽多蔓草，柁楼边、黛铺青抹。客里阴晴时候，任蜀鹃啼彻。且卖文沽酒自存活。对万马停嘶，渔舍明灭。蛮柳乍来，恰补白堤春缺。藏钩试他皓腕，出轻衫、呼生条脱。无语系情何处，指暮云千叠。
孤鸾  悼亡姬,明末清初,曹溶,凤城春黑。倏冷到罗衾，教人痛惜。王谢门风，林下一时标格。新妆总看大雁，花钿送、阳昌酒值。静夜挥毫并坐，听数声羌笛。更念我游多添恻恻。但走马归来，床头无色。相劝忘忧，屈指江南江北。黄尘忽栖玉镜，话依稀、莫闻将息。良友同心卧内，尽此生难得。
琐窗寒  敬可贻酢戏咏之,明末清初,曹溶,杏子催黄，橙丝待熟，一般酸楚。多嫌昼绣，酷爱习惯性来侣。望秦楼、量珠买歌，闺中肠断邀郎语。惹旧愁滋味，双眉蹙罢，绒尖微吐。春入清明路。便减曲加饧，柳条如许。宵寒病渴，花瓮偷将伊补。正黄金、零落汉宫，鹔鹴不到沽酒处。怪张华，博物烹龙，小字呼他苦。
玲珑四犯  签袁箨庵,明末清初,曹溶,渚苑笼云，莎台换暖，茶烟花底初飏。闭门眠雪客，鹤发心犹壮。长风此来破浪。莫相忘、送行邗上。亲写乌丝，频催象拍，传与雪儿唱。主人旧誇豪荡。近神疲盾墨，骨瘦茅瘴。百年白凤管，五岳苍藤杖。平生万事催颓尽，刚留得、酒肠无恙。看此刻、春生更欲倾家酿。
东风第一枝  园中摘茄,明末清初,曹溶,老子年来，犁锄手把，满襟浑是风雨。帐前不动金戈，谩誇雁门险处。平沙冷淡，幸留得、斜阳同住。为菜羹、梦想江乡，倦听数声砧杵。看席上、紫毬青乳。知过了、五原野暑。华筵空说羊羔，腐儒自须伴侣。掀髯一饱，试检点、荒宫禾黍。渐月移、楼掩虫丝，莫问好秋谁主。
念奴娇  云署碧桃花,明末清初,曹溶,清明已过，怪龙堆无赖，酸风还剪。谁寄武陵花数朵，仿佛画船红软。扇影堤边。粉香人面，倚树闻娇喘。倾城难遇，且将塞上帘卷。最爱轻暖轻寒，随蜂趁蝶，乍嬉游心展。宿雨弄姿浑似梦，年少赋情深浅。飘堕旗亭，胭脂万斛，恨事空消遣。今朝酒醒，流莺如诉春远。
念奴娇  偶见,明末清初,曹溶,春将归去，为相如四壁，临邛无伴。特送好花楼上影，斜卷押帘银蒜。眉语呼郎，弓靴倚婢，蛱蝶谁拘管。横波迎笑，又穿紫陌西畔。此际依约窥臣，催成新句，写当年团扇。风动湘裙，最苦是、香气教人惊颤。粉帛频施，湖光作镜，著意回娇面。重逢何处，愿随轻絮吹遍。
念奴娇   采友堂夜集,明末清初,曹溶,晚潮烟袅，望楼头篙低，琉璃云净。揖冷侯门多倦羽，犹自高谈觞政。雀颔堆盘，蒪羹下豉，雅集真相称。釭花红灿，夜深留取春剩。筵上绝少韶华，风霜憔悴，同有忧时病。末路纡回铙鼓地，清泪教人偷迸。蜡屐山中，华鞯塞外，欲去悲涂泞。不如长聚，醉来聊枕松磴。
念奴娇  同铁崖古狂逢吉集登子寓楼吴姬适至,明末清初,曹溶,小楼灯灺，喜屏山、近与眉峰对映。酒冷黄昏听宿雨，客子愁肠无定。银管生尘，玉奁随浪，各自成孤另。相怜何事，语香帘侧红凝。回想年少风流，丝管吴城，强半因花病。春色抛人容易也，蝴蝶空馀情性。锦缆横江，珠鞍骤马，总是凄凉境。追欢今夕，一声梦断清磬。
念奴娇  登子招同铁厓循蜚古狂饮采友堂坐有张较书,明末清初,曹溶,连朝花谢，惜名花、强欲留春同住。倦起疾书金缕带，斗鸭阑边旧句。羽盏传觞，香尘按舞，快事浑无据。阮途相识，飘零还倚芳树。夜半如意敲残，顾影低徊，莫触伤心处。堂下湿云飞不起，堂上美人清曙。浅黛吴妆，横波楚态，剪烛殷勤语。掀髯一笑，陶公自合归去。
念奴娇  端阳后二日箨庵招饮,明末清初,曹溶,淋漓梅雨，恣销沉、南渡宫垣烟月。龙舸争标前日事，刚剩奔涛飞雪。顾曲周郎，开筵相命，拟待娇歌发。藉花眠柳，此中宁少英杰。何限上苑思量，银灯回影，欢会翻凄切。弈局觞筹和屐齿，妆点东山风物。勒个金钟，拖条藤杖，谁免星星发。与君谈笑，旅愁多付鹃舌。
念奴娇  感春和芝麓,明末清初,曹溶,游丝吹尽，为春归、撩乱几人心绪。欹枕长亭闻玉笛，万事何如故土。花坠宫帘，燕巢陵树，付与渔樵语。踏歌灯下，让他年少为主。镇日病酒孤眠，征衫不暖，忆得分离苦。芳草香销南国恨，侥倖新来雁羽。画桨徐开，珠屏曲掩，莫识留侬处。东风方便，愿随轻絮飞舞。
念奴娇  长干秋夜,明末清初,曹溶,僧楼听雨，厌花侧虫鸣，好秋过半。记得微醺上画桥，十五雏姬回看。柳掩筝床，风吹舞帐，的是秦淮岸。归来闲叹，凉杀也无人伴。荡子青衫失意，转眼江山，便把三春换。药圃糟丘计未成，何况罗襦粉汗。月落城乌，露沾宫草，旧事君须算。且留残梦，莫被邻鸡催断。
念奴娇  戏与侍儿和李易庵春情韵,明末清初,曹溶,载花西去，听霜天玉笛，江城初闭。柳外重山飞白鹭，愁杀他乡秋气。雁透平沙，芦鸣骤雨，那得佳情味。王郎陶写，艳歌桃叶须寄。自顾短鬓萧骚，难销磊砢，把香肩笑倚。铁石肝肠寒似水，又被鸳鸯呼起。中酒停杯，伤春倦绣，一样灰颓意。五湖无恙，但卜征帆归未。
念奴娇  将赴云中留别胡彦远兼戏其卖药,明末清初,曹溶,疮痍四海，笑澄清计短，须髯如戟。酒社飘零诗友散，高卧元龙百尺。女子知名，男儿失意，聊学韩康剧。千金肘后，何妨愈愁疾。我亦北阮穷途，鲛人泪尽，双鬓多添白。风雪差排关塞去，不唤伤心不得。马背多寒，貂裘易敝，秉烛娱今夕。渭城歌彻，楼外晚山重碧。
念奴娇  俞右吉自言近日眼明喜为此赠,明末清初,曹溶,禾城冷淡，阿谁是、司马汉时颜色。有眼只教看富贵，对坐那分清白。春到君家，凤巢书帐，虎卧珊瑚格。乍逢岩电，一双秋水曾识。新为读史功成，横陈千古，把浮云多掷。打算暮年行乐事，阁住伤时珠滴。灿破神州，风流映带，不用揩磨力。酬他再顾，夜阑香泛瑶席。
念奴娇  贺嵋雪生子,明末清初,曹溶,赋归陶令，但锄成南野，云溪一曲。忽送石麟天上种，绣褓珠光相续。左倚琴心，右提玉树，此事平生福。嘉宾填户，隔花催暖醹醁。须信稳卧名山，芝兰围绕，慰中年幽独。诗箧酒瓢多付与，安用黄金万斛。翠帐闻啼，朱弦伴笑，恰许聪明足。多多益善，劝君携满丝竹。
念奴娇  拜太白山人墓,明末清初,曹溶,四山荒棘，犹争道、国士和诗葬处。冈势崚嶒吞云水，写就三秦风度。弹遍青萍，兴来拂袖，不向人间住。几番花落，问春曾否如故。莫恨短碣模糊，高冢麒麟，更销沉无数。历算古今谁寿考，百种输他词赋。结客东南，长留生气，吹散泉台暮。一杯相酹，石门松鬣群舞。
念奴娇  送卜声北上,明末清初,曹溶,绿香塘上，又催君、去踏尘沙为客。匣有莫邪龙夜吼，函谷曾织草贼。口不言功，松楸拄径，暂与鸿沟隔。时来起舞，种花先问南陌。也拟祖道长亭，垂杨离恨，怕挽丝千尺。遥望红缨驱骏马，脱帽宝钗楼侧。自致云霄，手提编户，换了闲锋镝。经过燕赵，寄情应把春惜。
念奴娇  碧岩茶至,明末清初,曹溶,云芽乍啜，恐新来、肌骨全因君瘦。活火煎成丘壑味，略似初含豆蔻。七椀频烦，恶诗传写，甚觉卢仝陋。请辞欢伯，无愁是此时候。尽说产自深崖，佳人独处，隐约春难透。笠泽下方留不住，绝顶和他青皱。一片烟横，盘旋肺腑，冷液犹堪漱。玉瓯谁捧，宝凫闲配芝昼。
念奴娇  雪中过陈氏山庄,明末清初,曹溶,肯嫌春谢，但随云飘动，冷眠湘簟。蜡屐正宜苔径涩，此处清晖荏苒。亲扣柴关，瀑香斜挂，全把吴山掩。长廊鸟散，我来玉雪彻糁。欲携一缕茶烟，和他幽意，不放笙歌染。南宋风华萧飒尽，惟剩顽云数点。又被闲心，十分搜剔，松竹添春靥。雁声催到，客中佳兴难减。
念奴娇  为宗定九赋东原草堂和顾庵弟韵,明末清初,曹溶,金风吹遍，剩隋家堤影，江皋书屋。一洗近来荒索气，玉髓兰膏同沐。四壁虽空，芙蓉相对，还压新篘熟。催归小艇，渔歌声振林木。应为毫底花繁，逢春调弄，占尽三生福。沈约郊居多赋草，雌霓连蜷谁读。七尺珊瑚，百年轩冕，孰与餐松菊。让君高啸，世间馀子豚犊。
万年欢  唐济武太史过访耕石斋小寓次史邦卿旧韵,明末清初,曹溶,药驾萧寒，鹤巢空、俊人来共烹雪。蜡就东山双屐，顿教毫发。世界苍茫未辨，觉此地、亭举清绝。銮坡邈、楚调争弹，好官偏恼狂骨。军城暮笳渐歇。算青回陌上，芳草难别。惜取风流，卿相恐是废物。重约秦楼酩酊，想像里、莲花承袜。漏声促、柳巷旋车，夜深谁饯瑶月。
万年欢  济武命饮白鹿泉亭再叠前韵,明末清初,曹溶,玉局无尘，又邀宾十洲，分赋甜雪。吴练天门，曾睹布帆南发。襆被澄湖上下，信只有、三冬奇绝。寒威紧、勒住花期，此番疑锻柔骨。槌床放歌未歇。羡盘空硬句，风调全别。除却相如，余子碌碌常物。犹怪毫成五彩，不肯赋、鸦头香袜。他年记、瑞石流光，草堂人倚斜月。
万年欢  济武同诸子过周雨文山房,明末清初,曹溶,小径平分，驾高轩、碾破袁安深雪。何意催将春到，柳丝争发。户外雕戈拄眼，且静对、瑶琴声绝。黄金去、意冷封侯，荷锄来斸山骨。酸心壮游已歇。待天涯息战，弹剑留别。休学湘累，桂醑毕竟神物。人澹修筠欲舞，莫便是、淩波仙袜。今宵纵、冻影遮窗，不妨峰顶寻月。
万年欢  同杨香山周雨文夜坐,明末清初,曹溶,病渴词人，水云乡系篷，微点鸿雪。屈指星桥将近，故园梅发。邻肆纯灰百瓮，颠倒把、酒肠枯绝。飘零际、握手荆高，悲歌多见丰骨。瑶音宋宫遽歇。似萧关祖帐，哀管催别。离却青毡，无复王郎家物。叵耐缣缃债满，榜座右、吾将为袜。乘闲好，拨遣浮沤，一蓑篱外耕月。
万年欢  济武席上闻歌,明末清初,曹溶,午漏阴阴，许忘机翠禽，屏罅衔雪。太息年光逝水，客装难发。忙过幽亭痛饮，放诞使、俗流惊绝。嬉游惯、秉烛弹棋，尘埃谁识清骨。朝簪唱鸡又歇。况林间伴侣，长聚休别。残蜡无多，堤上渐有春物。重奏沉香乐府，不忍问、杨妃遗袜。从今去、镂管难停，白家全要烟月。
万年欢 答星期,明末清初,曹溶,懒上燕台，续吴吟锦囊，刚贮凉雪。极目沙场，征马控弦齐发。更送清砧一片，带晚景、乱鸦飞绝。香篝小、花梦床寒，山中贪鋉愁骨。欢娱半生竟歇。错红楼泪洒，和美人别。欲浣萧骚，杯外总是馀物。珍重填词丽掌，定载得、如钩轻袜。相逢再、料理浮家，隔江吹起虹月。
万年欢  同济武香岩雨文星期雪中小饮是夕沈生度曲程生鼓琴,明末清初,曹溶,兆应丰年，下重帷沈郎，腰瘦歌雪。互祝羌池，倦羽鹿车停发。袅袅睛丝不断，被落雁、数声弹绝。浮尘隘、通计彭殇，平原高冢留骨。邹枚赋心已歇。奈时当缟纻，何以为别。肮脏须存，穷岂挫人之物。聊屈匡扶巨手，刻画到、陈隋妖袜。灯前只、满汎兰觞，麝煤庭下薰月。
万年欢  和济武感怀,明末清初,曹溶,路扫行踪，白漫漫万家，炊冷啼雪。颇似哀猿，巴水昼长声发。布帽桥头策蹇，正逼出、诗情酸绝。折花罢、几度淩竞，滑稽应笑波骨。片铙有时定歇。只苍生况瘁，焉敢言别。冷炙侯门，方悟错解齐物。燄燄名场利薮，或不免、口中含袜。何如且、孤啸绳床，野鸥同卧黄月。
万年欢  答于畏之,明末清初,曹溶,变态难穷，炫游人、碧翁能造炎雪。况值悲凉节候，壮怀宜发。箧里枫天似镜，叹一线、图书遥绝。金鞭亸、紫陌轻裘，少年多恨无骨。唾壶声残且歇。论高阳栗里，英气无别。厝火乾坤，旧是痛哭中物。招向家山隐处，赤脚踏、层冰无袜。遨游快、摆落纤尘，珊瑚枝上撑月。
万年欢  答曾青藜兼留别雨文诸子,明末清初,曹溶,百斛明珠，遍江南几家，能绘空雪。逆旅逢君，意气买舟同发。见许柔情旖旎，笑铁板、髯苏粗绝。小红倚、白石吹箫，西湖堪换枯骨。青萍电光怨歇。卷高台酒幔，如与春别。调弄英雄，不过旦暮间物。起赋临风弱絮，仿佛见、江妃绡袜。幽人事、虾菜犹存，曰归分赋吴月。
桂枝香  望罗浮山,明末清初,曹溶,江霞万叠。乍影到艨艟，梅花飞雪。怪石丛边，犹是晋时薇蕨。山村几许佳人梦，被青鸾、一声啼歇。葛洪存否，罅空煮药，夜寒碑碣。又何必、仙桥踏月。怕坐来深洞，十分难别。较似髯苏，官舍共眠冰铁。风尘无限关心事，算丹丘、应属豪杰。戏鞭哑虎，瑶笙更把，海云吹裂。
桂枝香  祖园春宴,明末清初,曹溶,侯家第宅。有野水朱桥，锦帆轻渡。一架藤花索袅，玉铃新护。卖饧天气争游冶，画楼前、是东风路。乍停珠勒，半揎翠袖，女郎无数。爱筵上、笙歌似雾。尽杜鹃啼遍，不教春暮。絮扑征衫，重与麴尘相遇。多情本是江南物，到长安、牵惹如故。倚阑干醉，谁家蛱蝶，换人愁去。
水龙吟  与兰生饮酒,明末清初,曹溶,萧萧阮杖犹存，得钱便觉余杭姥。茂陵芳草，联翩裘马，今成尘土。欲称情怀，邹枚捧砚，美人歌舞。自蓬莱清浅，新愁隔断，空留下，对床雨。兄弟二三零落，各匆匆、渔樵为伍。霜花布帽，杜家诗瘦，逢春更苦。青山无恙，尚堪行乐，莫嫌豺虎。征往事、古屋灯昏，闲数尽，城头鼓。
水龙吟  垂丝海棠,明末清初,曹溶,对花疑对佳人，问他栏外将谁倚。成都陌上，秤量颜色，似君无几。摇漾芳年，莫惊飘堕，蜂须扶起。忆唐宫旧事，杨家姊妹，同午梦，新妆洗。漫说织茸自喜。护馀寒、正当愁际。丰姿想像，蝉光绿润，分簪红珥。引罢回波，衔来娇靥，软绵如此。愿萦牵不断，情丝万缕，把东风系。
水龙吟  午日湖上,明末清初,曹溶,一年莺外时光，藕花将满湖南路。绿荫斜带，层层珠箔，惹人深处。倚遍重楼，共移清景，寻他箫鼓。怅吴霜染鬓，难簪艾叶，佳梦逐，奔驹去。刚觉山川如故。别灵均、渐凋兰杜。红情待续，小吟消夏，谁传纨素。徐挂轻帆，此身宜称，闲风浪雨。算归来未得，鸥盟七泽，被杯中误。
木兰花慢  题项东井画为文公寿,明末清初,曹溶,禾兴悭岫色，赖张璪，富霜毫。恣翠晕安篱，烟丝倚瀑，全取空寥。登临送情不浅，带斜晖、又听暮钟飘。疑有支公故业，闭关安问征桡。名山何许傍云根，吾欲借书寮。向王猷买竹，苏耽酿橘，兼种芭蕉。春应去人未远，肯蹉跎、三万六千朝。除却图成景物，眼前都是蓬蒿。
木兰花慢  采山亭北杏花盛开,明末清初,曹溶,问艳春何处，三四点，雨声中。便倩影裁成，疏红不闹，衬粉玲珑。枝头有些冷在，笑尚书、赋物未能工。好认一帘墙外，那如双鬓楼东。是他不放小园空，略比玉壶松。谅有意偎人，烟横渐拆，日淡斜烘。追看上林游侣，趁垂杨、夹道马蹄浓。旧梦不随妖冶，嫩情多寄微濛。
花犯  重过林家看牡丹,明末清初,曹溶,为春忙，名园踏遍，笙歌迹如扫。嫩荫开后，动白袷青鞍，游侣都好。几时不到城南道。湖漘多弱草。记旧日、小庭莺燕，因他憔悴了。流苏步障更留人，盛衰翻下涕、洛阳年少。杯待举，妖红湿微传风调。回车觉、暖香入座，湘箔掩、花房眠乍晓。恐逗起、一眶幽恨，雕栏随世老。
齐天乐  钱尔斐过访,明末清初,曹溶,晚登虚阁徘徊遍，孤怀饯秋偏早。古渡兰桡，平皋玉辔，零谢和谁知道。横塘百里，梦青雨低迷，紫烟斜抱。勤寄鳞书，相思相见尚嫌少。云林终是念旧，顿携花买酒，披襟天表。拂剑馀年，枕流僻巷，床上尘埃难扫。留君不了。约此后春嬉，莫辜芳草。笑指琼花，壑中人未老。
齐天乐  倦圃秋集和沈客子,明末清初,曹溶,任他华毂长安队，偏觉座中人好。井巷斜趣，蓬蒿绿满，娱晚刚宜耕钓。痴狂各妙，肯月令方佳，被蛩吹老。冷石欹眠，隔江真喜战尘少。摩挲柳色最古，夜来空想像，白家蛮小。黑子禾城，无多卖酒，赊取儿童惯到。盘餐草草。尽别绪欢场，一时围绕。屋里青山，至今留晋啸。
真珠帘  题画,明末清初,曹溶,黄莺屡唤支筇去。黛香浓、石隐心情如故。文杏小亭台，消得王维幽句。脉脉筠帘遮不定，又一派、动人愁处。何处。是碧沼流花，渔梁飞渡。频念访戴新盟，把诗瓢挂了，再携茶具。难买此时闲，况旧游曾住。裘马平生挥斥久，付玉笛、吹开迟暮。未暮。听松底鸥吟，万山春曙。
真珠帘  对菊,明末清初,曹溶,山家大有归来事。草堂前、满眼横天秋思。台上采茱回，又见薄裘初试。晋代残花开未了，惯占却、许多情致。须记。爱几尺虾须，酒边香细。今夜短烛西窗，纵良朋见访，石床难寐。锄菜此衰翁，倚画栏十二。似锦年光消减尽，更叫月、蛩吟盈耳。谁寄。怨飘叶空江，霜华千里。
瑞鹤仙,明末清初,曹溶,问泉台俊杰。曾掉下书囊，横飞金阙。归来便华发。况历残唐宋，几朝烟月。苍松叠雪。是樵斤、留馀枝叶。踏荒丘、三五僧雏，又见晚钟明灭。伤别。罗裙迎马，玉镜分鸾，那堪重说。阴风凄切。孤眠处，尽呜咽。想当时艳说，还乡富贵，不道浮荣易歇。只稽山、远作丰碑，宛然汉物。
石州慢  咏雪,明末清初,曹溶,禁住梅花，闲夜捲帘，银霰轻洒。凭谁知我，绿樽罢举，彩毫勤把。茸裘破帽，傍他范蠡荒祠，十年不鞚关城马。重听打窗声，恰边愁偷写。牵惹。似曾年少，翠靥垆头，宝筝楼下。翻借调冰，刻玉添成游冶。而今休矣，只剩松火堆盘，此身孤负鸳鸯瓦。寒意满人间，任先生卧也。
春云怨  铁崖招饮湖中,明末清初,曹溶,心情似昨。识桄榔庵底，一囊丘壑。雨洗平蛮碑额，铜鼓唱声歌不恶。送客南还，凤凰山曲，十二雕栏斗红药。铁石肝肠，龙蛇翰墨，肯负旧时诺。新酥试饼玻璃薄。更洞庭春色，词人风味，画舫沿流江畔泊。酒语凄然，半入浔阳，夜深弦索。绿鬓何如，青衫在此，泪与晚潮并落。
春云怨  悼钱葆馚中翰,明末清初,曹溶,最难将息。怪山鬼不情，催人如织。瘦损帝台鸾凤，渤海迤南无翠色。絮语萧萧，无多时候，忽报莲花镂双翼。泡幻前生，翩然梦断，笑拥众香国。卿云绚锦真当惜。步西清复道，蓬莱宫侧。愁满瑶琴太相逼。彩管尘飞，孰赋吴天，绿窗鸂鶒。雅骨长留，九峰犹在，但唤醉游未得。
喜迁莺  湖上值朱子蓉,明末清初,曹溶,菰芦暂起。看古意夕阳，一肩行李。竹艇轻帆，锦囊新句，浑似鹤洲烟水。襆被吴山佳景，柳外高楼频倚。临长笛，劝加餐，不用澄江双鲤。狂喜与尔共，松菊故园，少小陶朱里。瘴雨蛇悬，边沙虎踞，我独尘埃驱使。世事浮沉失算，雪点垂垂过耳。再相遇，只挝鼓灯前，赏花杯底。
绮罗香  云中吊古,明末清初,曹溶,垒学流云，沟成积雪，摇落城头军鼓。锁钥千门，高去旧京尺五。杂花映、美酒人家，软沙到、玉骢归路。诧无端、衰草牛羊，边声瞬息便今古。金舆曾过宴赏，愁入瑶筝，变貔貅新谱。锦帐嫌寒，肯管征人辛苦。看辇道、数改莺啼，有乱山、不随黄土。几时再、杨柳春风，朱楼灯下舞。
探春慢  立夏日看汪园莺粟,明末清初,曹溶,湖雨斜收，锦帆脉脉，闲游一任疏散。弄酒台荒，买歌金尽，白发难教且缓。闻道临风处，剩无数、腰肢香软。愁红怨绿平分，韶光还放轻暖。细数隔年花信，过老圃商量，翠靥重剪。乳燕来时，杜鹃啼后，别占谁家池馆。不向东君笑，似失路、琵琶天远。客里怜伊，凭栏唤将春转。
霓裳中序第一  咏镜,明末清初,曹溶,绣囊冷云软。古意何年读秦篆。余的的、水心清浅。伴罗荐春衫，珠珰玉串。凝愁不卷。似新蟾、楼侧初转。怪生就、影儿无几，终日向人满。消遣。彩丝双绾。仗频磨、铅华吹暖。依然相对天远。况霜杵魂惊，淋铃路断。浓妆近来懒。只描得、长蛾一半。菱花里、自看妖冶，却胜薄情眼。
南浦  木瓜,明末清初,曹溶,庭下结芳心，好移栽、碧甃梧桐双井。犹记蕊初含，妆痕淡、娇学棠梨红静。金飙剪剪，抱枝转觉轻衫冷。仙露成团，秋弄色、缥绿微赪难定。摘归珠阁相偎，奈温柔、不改花时本性。谁忍泛香瓯，罗帷里、旋买玉盘高映。馀酣乍醒，夜来纤手和香凝。明把春情逗看，还许疗人愁病。
南浦  寄香侯,明末清初,曹溶,无限故人怀，住荒溪、渔市晚来天气。赤手散千金，归来早、快意药炉风细。豪游旧梦，凤凰楼侧花骢系。徒识祖生，鞭尚在、博得几番清涕。新晴欲买轻舟，启书帏研北，苔香满砌。长负酒家钱，诗喉渴、同对隔墙螺髻。关愁不小，劫灰身世谁根蒂。也知青雪催春近，别后荆扉深闭。
送入我门来  夏日塞上,明末清初,曹溶,山射蛟冰，墙高燕麦，桃花五月难开。魏家遗迹，石马绣深苔。连宵羌管离亭奏，写一半江淹赋恨才。春何在，只有风翻雨坼，前日池台。南国嬉游此日，抛残堕钗枕簟，湖上安排。遍种红蕖，潮动画船回。数年不见轻罗扇，听银箭空将蜡炬催。祝良宵好梦，个人相送，到客窗来。
花心动  与箨庵诸子夜泛,明末清初,曹溶,吴越名都，倚船窗、满幅髯苏游稿。翠滴愁霖，玉喷飞泉，催客酿成清醥。浮沉四海无拘系，论麋鹿、何知烦恼。探囊底、题花彩笔，可随春老。已挂城头片月，有红粉新妆，慰人怀抱。左手把金蕉，右挹珠钿，极目万山清晓。夜深鹤背寒如水，终难称、麻姑仙爪。愿挥手、蓬瀛只在江表。
花心动  得■臣书报之,明末清初,曹溶,闻笛楼头，剖双鱼、当关残照。柳作氍毹，莺送笙竽，才称狂奴风调。酒龙渴饮澄湖隘，记射虎、雕弓犹啸。更何日、琨弦再鼓，侧檐前帽。见说天翁有意，出千种徘徊，催人年少。僝僽心情，瘦损身躯，三月黄鹂乱叫。稽山百仞清难极，遥传与、个侬知道。且收拾、芒鞋好春还到。
永遇乐  雁门关,明末清初,曹溶,眼底秋山，旧来风雨，横槊之处。壁冷沙鸡，巢空海燕，各是酸心具。老兵散后，关门自启，脉脉晚愁穿去。一书生、霜花踏遍，酒肠涩时谁诉。阑珊鬓发，萧条衣帽，打入唱骊新句。回首神州，重重遮断，惟有翻空絮。岁华贪换，刀环落尽，草际夕阳如故。嗟同病、南冠易感，登楼莫赋。
永遇乐  芜城答宗定九,明末清初,曹溶,杯酒平生，乍分烟月，良友难遇。琼蕊城边，开襟话旧，俯仰论吴楚。芙蓉别苑，几年增筑，管领艳秋虫语。问人间、谁当行乐，啖名只成相误。香词脱腕，碧茸绀蝶，羞与周秦为侣。客艇空江，系花不定，同属关情处。勤来慰我，雪毛盈顶，万事莫如乡路。愁肠动、吴州聚铁，难将错铸。
尉迟杯  有感,明末清初,曹溶,鸾箫寂。向晚岁、难藉交游力。奚囊谁贮骊珠，剑气楼中傲客。茸裘小敝，赊酒惯、阳昌定相识。约梅花、早发岩坰，雪销来听横笛。曾经绣被银鞍，向粉黛深丛，大写胸膈。市上卖呆呆不了，徒仰睇、星河夜白。纵龙塞、有人深忆，飘泊去清江寄孤翮。为腊醅、访遍村帘，寸肠休放愁入。
一萼红  忆辛卯岁湖上五日事,明末清初,曹溶,变柔花，向朱栏借得，春影最玲珑。粟玉纤环，泥金双带，娇小浑不胜风。樱桃试、菖蒲碧酝，知有意、分我醉颜红。粉汗生凉，绣巾香蹙，人在楼中。身本三生杜牧，赋鸳鸯遗恨，绿叶茸茸。锦艒星移，雕轮雨散，听彻清昼疏钟。纵留取、同心旧约，对湖光、空画两眉峰。况是黄梅天气，冷到薰笼。
一萼红,明末清初,曹溶,漫空柳絮。似断云独鹤，飘泊难遇。写怨尘途，绾带题襟，蒲觞预约相聚。清波远照三湘影，不肯放、屈平醒去。泛中流、静夜弹棋，落子忽惊松雨。盛事莫嫌无据。藉右军笔阵，亲记游处。属玉桥边，潮信初生，可著龙舟飞翥。尊前一半苍颜叟，喜济胜、尚骄童孺。遣紫骝、重觅妖姬，谱我荐春新句。
风流子  寄登子,明末清初,曹溶,芳堤春絮老，今张绪、只与六朝同。怅远山不绝，乍迷屐齿，隔江相望，如在帘栊。送行后，歌场销旧翠，浣女泣新红。陶令素琴，晚风空袅，柳家长句，残月难工。南华亭台好，娱清晷、屏际宝鸭香浓。偏是梅天多雨，常阻邮筒。想三影词成，银筝斜抱，四愁怀切，玉案轻笼。无限断肠滋味，分付杯中。
沁园春  戏赠陈较书,明末清初,曹溶,姬汝应知，客况无聊，齧妃女唇。漫珠圆凤拨，婢呼樊素，烟横藓佩，师事湘君。富贵漂萍，不随碌碌，棙柁中流尚有身。归来早，向浮名断处，勾管佳辰。茸城月色如银。休通道天边散彩云。愿当筵摇笔，愁山匿影，连朝中酒，恨海扬尘。起五柳生，当苏小小，菊圃双栖八百春。姬微笑，谓彭蠡以后，还有痴人。
沁园春  题绿溪园,明末清初,曹溶,近喜休兵，架壑千寻，疏泉一湾。是袖中石晕，苏公东海，琴边菊秀，陶令南山。招鲁诸生，修晋禊事，乞得君王此日闲。优游地，遍秋怀绿淼，春信红殷。有时醉卧苔斑。又绝胜珠楼十二间。想寒更留客，盘堆玉髓，香辰挟妓，户列烟鬟。金谷飞觥，辋川缚帚，云护双扉不用关。无尘迹，止载书车到，泛雪人还。
沁园春  节饮效稼轩体,明末清初,曹溶,醇酒何为，司马曾言，信陵与游。苦浸淫过量，药翻成病，解排寡效，恩易招尤。纵诞形骸，消磨岁月，从古餔糟少俊流。逃名事，尽辞稽放阮，伶妇堪谋。长安风雪红楼。笑贳去行装乏轻裘。况进前妖女，痴心搔痒，突逢俗客，狂语冲喉。老子如今，绝交书就，封爵何劳署醉侯。书无据，且三杯两盏，权取忘忧。
沁园春  和右吉老眼词,明末清初,曹溶,东郭先生，契阔旬来，神光若何。想清藏肤理，晋人点漆，空兼定慧，竺氏凝波。畴昔书城，十行齐下，买策犹虚汉殿过。忧时甚，数惊呼决眦，泪满关河。邮筒报我摩挲。似斜日难挥战士戈。待凤凰衔蜡，华灯自照，芙蓉湛水，长剑须磨。云雾丛中，无边轻薄，正合朦胧倦思多。卢医说，要回君顾盼，端藉娇娥。
沁园春  病痔自嘲,明末清初,曹溶,闽徼归休，晒阮家裈，送韩子穷。忽痂盛腐血，莫骑尻马，毒连枯髀，空老尸虫。细检方书，膏梁酿患，藜苋何为不见容。支离态，久年辞壁观，昼恋衾浓。五金八石难攻。类阉尹潜居省闼中。暂罗襦罢解，邯郸有恨，曲尘驱散，风月无功。病鬼痴愚，贵人回避，偏嗜林家鹤发翁。休勤疗，倩麻姑爬痒，山友扶筇。
沁园春  右吉和我病痔作用前调寄之,明末清初,曹溶,问疾维摩，疾隐难瘳，势如毒痡。见雕锼窟穴，自分牝牡，根芽风火，遽染肌肤。危坐应妨，缓行堪惜，闺阁偏招楚大夫。生权要，便望门求舐，奔走当途。何缘摧挫微躯。笑束手仓公两月馀。祝哲人谋国，先除众蠹，雄师克敌，易剪孤雏。姿愧神清，修期漏尽，健甚逢花倒玉壶。酬宾戏，向裈中体物，孰免粗疏。
贺新郎  答横秋见寿时将行役云中,明末清初,曹溶,玉宇秋如水。为黄花、满襟离恨，雁筝频倚。落日马蹄穷塞主，白发一肩行李。铜柱北、曾经脱屣。又怪风旗沙柳外，对磨崖、片石挥毫起。呼屈宋，且休矣。故人相见平安喜。写新词、龙蛇飞动，牢骚心事。刁斗河山今不闭，敢诧封侯万里。笑老子、疏狂未已。范蠡湖边蒪菜熟，肯羊裘、敝尽车生耳。痛饮酒，真男子。
贺新郎  答右吉,明末清初,曹溶,玉塞秋无主。近重阳、月斜帘幕，黄花半吐。列戟西风高楼上，空说雄心似虎。欹客枕、鼕鼕戍鼓。渌水画桥枫未落，料南鸿、那解相思苦。呼酒伴，唱金缕。平生岁月成尘土。任颠狂、秦娥赵女，琵琶难谱。独有江州青衫在，湿透当年泪雨。吾老矣、中宵起舞。马蹄踏遍阳关道，便腰悬、侯印终何取。悲髀肉，不堪拊。
贺新郎  书怀,明末清初,曹溶,一派平林阔。骑森森、银枪玉帐，了非英物。身世芒鞋太辛苦，晚踏战场深雪。刁斗外、群鸦啼绝。宛转桑乾留不住，喜行山、北去环宫阙。飞动意，待君发。菱花碧浸星星发。买凉州、葡萄百斛，宝筝初歇。闲坐秤量眼中客，谁似龙蛇灭没。凭浪语、古人三窟。盾墨磨残征袖冷，少黄金、铸就封侯骨。心万里，对秋月。
贺新郎  送箨庵会稽之游,明末清初,曹溶,草露何须久。拥油幢、荆州部曲，布袍依旧。芍药栏边老供奉，闲却裁云妙手。渐醉墨、题残玉斗。海畔扁舟成独往，定中宵、对月思良友。写别怨，短亭柳。床头钱罄休搔首。问唐宫、黄冠贺监，至今存否。故物千秋尘埋尽，惟有颠狂不朽。敢浪说、才人阳九。下榻再联修禊饮，况娥江、暑涨清如酒。借万壑，为君寿。
贺新郎  问懒真堂牡丹消息用辛稼轩雨中游西湖韵,明末清初,曹溶,秀色盈春野。怪觞筹、经旬不动，禾兴城下。屈指雕栏殷勤护，十五名姬欲嫁。闲锁却、红情谁画。往日娱宾华裀地，解疏狂，一跃青骢马。残醉好，梦中写。乡心珍重遨头社。访河山、洛阳西去，沉香颓也。留取佳人倾国影，偏薄锦堂瑶榭。信丽昼、何如娇夜。谷雨阑珊寒犹在，恐催花、专待能歌者。韶景促，近初夏。
贺新郎  懒真主人招宴花前用前韵,明末清初,曹溶,性癖宜山野。任嬉游、烟浓日淡，殢留花下。节到黄鹂枝头语，千万蛾眉齐嫁。馀一种、胭脂重画。生长唐宫风流态，远驮来、玉砌须娇马。花有恨，倩君写。君家已结桑麻社。为高朋、差排蛱蝶，草堂开也。冰濯诗囊无阿堵，堆积红香成榭。泛绿蚁、兰膏终夜。急雨惊吹檐前铁，叹春光、将谢无知者。一醉罢，且休夏。
贺新郎  客招赏藤花以事不赴用前韵,明末清初,曹溶,红瘦三吴野。有风须、虬蟠虎卧，紫茸飘下。窜入名园无姿媚，自许苍松可嫁。看百尺、深轩如画。合向山中高眠去，又抽梢、斜罥王孙马。缭绕意，最难写。狂夫乐赴繁华社。见定巢、呢喃乳燕，报春归也。酿酒东邻能好事，净扫粉廊香榭。投玉楮、招娱良夜。肯向花前逡巡避，为花神、不爱沉酣者。剩古干，足销夏。
贺新郎  题梁承笃郡丞西湖图次吴庆百韵,明末清初,曹溶,笑折垂杨去。问当年、升平佚事，唐堤宋渚。春老沧州踏歌散，芳序醉红犹舞。便洗尽、苍生灰土。留取笏床香草畔，向斜晖、傲睨高前古。潇洒意，合相许。群山曾化貔貅宇。饷雄军、一番辛苦，凤毛难翥。月转六桥迟迟下，此是旧愁来路。有羁客、牵船同住。锦作奚囊偿酒债，舍桃花、渔父谁为主。毫五色，胜萧鼓。
贺新郎  答顾天石时在维扬寓舍,明末清初,曹溶,才子今无几。向长途、茸裘跨马，冲寒千里。笑拂黄尘胡姬侧，自解醉醪妙理。况所至、诸侯倒屣。闲噀墨花题纨扇，濯春江、徐瘐难为绮。羁旅恨，待君洗。当年曾进先生履。怅推移、锦堂清月，一溪流水。有美英姿丹丘翮，转忆牙签堆几。便连袂、高歌不已。兵后山川摧颓甚，看元龙、此日呼能起。床上卧，客休矣。
摸鱼儿  宴米山堂,明末清初,曹溶,听风铃、遍传春去，荼蘼红发留客。善和坊里驮娇马，不让小蛮颜色。愁似织。望复岭回溪，隐隐星窗隔。浮生作剧。便刻竹题诗，挥裘换酒，清啸古今窄。开筵处，松下危楼倚碧。流连难至头白。微温气候宜人甚，秉烛再游始得。吾有癖。纵弱絮沾泥，何损须髯戟。抛残可惜。须画鼓催花，香罗剪蝶，长著阮家屐。
摸鱼儿  吴园次招集米山堂,明末清初,曹溶,展瑶笺、近寻稽阮，开襟长倚疏竹。乾坤落落存芒屦，自信了无拘束。春不足。最可惜芙蓉，千点埋浓绿。游踪待续。看簟卷微波，堂深瘦影，清语漱寒玉。高歌后，糟底梨花正熟。更阑四照银烛，红尘旧梦浮云散，少壮去如飞镞。闲是福。莫唤起龟年，重唱开元曲。新愁几斛。只买断婵娟，携多凿落，相约卧空谷。
摸鱼儿  集米山堂观剧,明末清初,曹溶,剪浓阴、雨余池馆，飞花正点琼甃。龙眠爱写西园集，不念客窗人瘦。游马骤。仗好鸟啼开，三径苔钱绣。低回昼漏。恰翠暖氍毹，丹浮琥珀，屏侧烬香兽。征衫袖，情泪年前浥透。伤离便合相就。教坊乐部何戡在，料理记歌红豆。联访旧。是手解金龟，投老家山后。东方射覆。识欢伯藏春，柔乡销夜，中有两眉皱。
摸鱼儿  闻周青士有词纬之选寄之,明末清初,曹溶,喜瑶樽、细倾醽醁，苕溪已倦双桨。寒崖紫雾濛濛地，鸿过影留疏幌。迟见访。乍断箧书成，好对群山爽。情多自奖。尽受得春怜，载归朱户，斜月堕罗帐。休孤赏，拟倩麻姑仙爪，挑动人间技痒。名花不乏沉酣处，掩抑方堪寄想。空追怅。似烛泪堂开，楚楚闻清响。秦欧既往。仗象管吹香，惊回弱梦，身老钿筝上。
摸鱼儿  济武见访示一词次韵奉答,明末清初,曹溶,解尘羁、天容聱叟，年来馀少清思。书奁药架勤收拾，错愕隙驹方驶。吾倦矣。拚冷落交游，孤坐谈秋水。五湖阴里。忽露宿鵁鶄，风翻芦荻，相助挽征袂。贫傢俱，回听朝鸡万里。陶公欲酿无米。此心漫诧同顽铁，又被高歌催起。人世事。料不过、对花对鸟千回醉。闲情自寄。看瑶海飞灰，珠林断响，九鼎寸丝繫。
摸鱼儿  叠前韵答吴宝崖见怀宝崖武林人,明末清初,曹溶,溯词源、六飞南渡，诸家全斗才思。丛山漠漠青如昨，独觉流光惊驶。秋到矣。趁十幅蒲帆，错绣层层水。唐公瓢里。见炳烛裁诗，题蕉纫碧，累月共仙袂。劳相念，麋鹿何须爵里。太仓刚剩稊米。鼎钟无处堪容我，聊逐沙鸥眠起。凄恻事。问故国、交朋雨散谁同醉。浮踪远寄。倩山作纶巾，江为罗带，牢把客愁繫。
摸鱼儿  济武同诸君过饮倦圃三叠前韵,明末清初,曹溶,偶携壶、空明小径，背时偏有微思。黄鹂两两啼初罢，门外雪翻波驶。咸集矣。任脱帽乔柯，濯足阶前水。白蘋香里。更越濑经寒，吴湾度夏，从此绝分袂。欢相接，通德真惭记里。筼筜凤到生米。休嗤下国舆图俭，五岳中心崇起。添快事。堪借得、夷光歌舞深宫醉。悠然谩寄。只左掘陶泓，右倾凿落，斯世本无繫。
摸鱼儿  酒间答星期四叠前韵,明末清初,曹溶,别吴州、便穿荒圃，此中应蓄深思。嘹嘹哀雁清笳外，铁甲往来何驶。君司矣。且玩弄垂虹，鲁望吟残水。故人杯里。有松籁疑弦，鱼梁近画，莫湿感时袂。浮沉处，游侠难逢轵里。丹砂转讶成米。男儿胸次多冰雪，兴到谁嫌腾起。眼底事。怪几日、浓阴未解如酣醉。痴肠可寄。愿花月常辉，天公注定，也似赤绳繫。
摸鱼儿  答止岳五叠前韵,明末清初,曹溶,掩荆扉、笔床蛛网，都无兰畹佳思。亲逢八咏楼头客，驱策驽骀皆驶。吾病矣。听枕上桐声，一夜随沟水。小山丛里。只三百青铜，换他珠榨，相聚解罗袂。荒祠畔，遥射菰蒋十里。江乡徒诩鱼米。紫芝曲避咸阳焰，肯爱子房招起。非细事。有北斗量金，难博今生醉。卮言是寄。怕春去多时，柔肠撩乱，空用柳条繫。
摸鱼儿  答王迈人六叠前韵,明末清初,曹溶,曳青藜、笋舆休禦，炎光常带寒思。钱神脉脉无消息，何计挽迟为驶。堪隐矣。有作队鸥凫，栖向当年水。五噫声里。更罝网高张，麟枯凤老，相泣反前袂。天壤内，空阔仍同梓里。齐名敢觑苏米。书生习气难镵削，汉柳多情三起。些子事。莫近舍樽前，追忆黄垆醉。有家似寄。要缩取方壶，天风海屋，长剑辘轳繫。
摸鱼儿  病坐采山亭怀济武,明末清初,曹溶,正秋闲、药囊斜挂，此家竟日含思。腐毫嗣咏高轩遍，差喜竹深溪驶。天阔矣。再何时褰裳，径度蓬莱水。建安年里。记追逐西园，芙蓉承盖，烟月络珠袂。儒冠老，卜筑停车废里。桃花任昉遗米。牵船或傍鸳鸯宿，渔市一番歌起。真异事。看偌大南朝，只让渊明醉。情来辄寄。欲饱乞风流，冰壶同映，浩浩免拘繫。
摸鱼儿  题宝崖像,明末清初,曹溶,妒年华、翻然四照，何人画出闲思。扬鞭直踏龙门路，止憾骅骝难驶。君过矣。君不见、大江日夜无情水。柏梁宫里。想金母频来，露茎高揭，仙泪已濡袂。论行乐，掉臂遨游戚里。东方倦索珠米。那如痴倚吴山枕，指点桑田尘起。增盛事。早结就同心，日索梅花醉。雄风所寄。直大啸成雷，鼻端出火，车上一壶繫。
摸鱼儿  约济武游鹤洲,明末清初,曹溶,羡携钱、陈留北阮，斯人殊妙豪思。不然羲辔情悭极，晓夜行天嫌驶。凉动矣。转望断飞楼，淼淼银河水。玉壶光里。便鹤氅参差，戏拖拄杖，犹是杏坛袂。经南郭，此去桃源几里。聚图何处寻米。群书乱积藤梢下，拔地一峰隆起。成雅事。烦转语昌藜，不作红裙醉。馀生寄寄。看揽胜归来，川灵献媚，篷背锦囊繫。
摸鱼儿  金明寺访灯公叠前韵,明末清初,曹溶,噪秋蝉、澄潭界道，入门疑酿良思。观空的是英雄业，鞭影不施而驶。身到矣。正踏破机缘，随分佳山水。宝华轮里。睹碎碣蟠蜗，四垂青薜，禅客半无袂。天街返，佚老鸱夷旧里。庵蕳间续厨米。家风肯受龙蛇杂，钟散月斜香起。因此事。痛举世沉沉，总被文章醉。纵横各寄。要汛扫蓬蒿，拨尘相对，驴橛定休繫。
摸鱼儿  送晓山师住如如庵,明末清初,曹溶,讯毗陵、乌衣甲第，投闲正属雄思。金鳞直透千重网，霞气赤城遥驶。良健矣。好不涉程途，幻出莲花水。名山社里。怪采菊狂生，蜉蝣晋宋，亲执远公袂。情偶结，乐土移归瘠里。溪田雀啄香米。儒门淡泊相传久，那得无人飙起。奇特事。本李耳衔杯，却见瞿昙醉。逢场曰寄。贵出匣吹毛，弥天伎俩，重把马驹繫。
摸鱼儿  答嵋雪叠前韵,明末清初,曹溶,怨城空、冷风黄叶，君来始获精思。昨年放眼章华上，仿佛猎徒飙驶。堪乐矣。聚司马元龙，入我毫端水。懒真堂里。遇花谱唐宫，十分春色，邀客展芳袂。尘途浊，耐可欹眠井里。侏儒耻向分米。移居只在秋塍畔，东望海云初起。文章事。似雪乳盈瓯，续取连宵醉。蕉筒索寄。纵铸就并刀，象觿双佩，难解此心繫。
摸鱼儿  和济武梦赵韫退叠前韵,明末清初,曹溶,七年馀、未逢珠节，索居那免凄思。河山命驾冲风苦，信觉神居多驶。飞动矣。是碧月楼寒，断续铜壶水。竹林游里。看太乙莲舟，横穿戟户，狂喜各舒袂。人何在，西接尧都舜里。钢轮陆递军米。天中自昔萧闲境，猝受怒笳吹起。偏好事。每襆被漳台，四顾应刘醉。双鱼即寄。让拊枕缠绵，绿纱烟语，先我寸肠繫。
摸鱼儿  陈用亶尧夫携尊济武寓中同集叠前韵,明末清初,曹溶,命长筵、秋澄物候，穷乡足浣忧思。阿谁不恨盐车困，绝影奔尘之驶。深坐矣。话少伯无端，泛尽江南水。半床花里。盼弦月斜流，参横树杪，先判隔城袂。翻韵谱，何异征歌北里。拣沙私幸留米。灯前击钵声希后，户外云璈徐起。狂奴事。可笺乞天公，日买新丰醉。一时兴寄。作艺海盘游，不须楼橹，坚瓠也堪繫。
摸鱼儿  勉宏略叠前韵,明末清初,曹溶,古贤豪、聚书抽藻，舍旃更有何思。康庄待付凡流去，历块连钱方驶。兵偃矣。应笑我、淋漓泪点如铅水。少年场里。恣燕剪红殷，花幡翠绕，搴得丽人袂。轻尘外，数岁安居苧里。嫩蒸波面飘米。长风逆溯西京上，收召邹枚齐起。传心事。第敝屣浮荣，先学恹恹醉。名因迹寄。虑史氏占星，霎时蓬散，权借彩虹繫。
大酺  同张蘧林饯别袁箨庵,明末清初,曹溶,看楚云飞，吴烟远，良约都因春误。红楼听雨罢，又悤悤无定，意如飘絮。幔锁荷香，梁招乳燕，知是怀人深处。填词付歌管，正陈隋旧梦，寓情琼树。恨三幅江帆，一双山屐，撰成离绪。沉沉丝雨暮。乱流急、翘首迷前渡。且近觅、投簪狂客，负局先生，解征衣、酒边同住。自古谁豪举，身与世、总成羁旅。更休叠、阳关句。浮樽相属，西子夜来传语。停舟镜湖待汝。
多丽  云母灯,明末清初,曹溶,小庭前，象板瑶樽齐设。纳新凉、宜呼蜡炬，半遮无碍清澈。是何人、巧装密钉，一层云、一层明月。掠取余英，群仙餐粉，斸来幽洞，九枝叠雪。总贪看、素光千片，宁使好山缺。浑拟向、绡衣对舞，玉琢宫阙。恨刚被、屏风隔断，又添朱火高揭。巧藏身、众中偷觑，历历欢场助愁绝。劝惜兰膏，护开花蕊，防他流泪易销歇。夜深也、寸心灰后，还有留髡物。催移去、双影半昏，莫照罗袜。
多丽  星期与诸子宴集涉园遥同次韵,明末清初,曹溶,尺缣残，俊人再聚西园。送芦笳、边风绝远，欢场许驻韶颜。听莺回、晴窗染绀，浮花去、春渚拖蓝。宦海难经，钱神易别，逍遥总让竹皮冠。昂首望、横穿斗柄，历历酒星圆。惊相问、善和坊曲，欠取端端。算香辰、未逢修禊，早看烟月双娟。要离冢、谁嗤灶热，临邛市肯怕琴寒。禁苑停呼，侯门漫刺，宏词合在客窗间。溯澄湖、蒪羹新熟，勤买橛头船。吾衰甚、愿分兰畹，洗尽愁山。
薄倖  题壁,明末清初,曹溶,绿杨丝绾。勒马处一程云栈。慢伫想安排此夜，知人谁家泪眼？试说与宿雨餐沙，三秋禁断闲箫管。更止酒新盟，攀花密祝，青鬓偎人不暖。向有限关河里，偏只见悲欢聚散。记粉巾鸳字，歌裙凤缕，寻思误把归期缓。不干缘浅。耍迷踪困影，山尖海角填情满。自欢自惜，莫负风亭月馆。
感皇恩,明末清初,曹溶,珠落凤凰池，绛云如组。南国留人处延伫。翠帘高卷，一派桐花清举。艺林开玉宇，今犹古。应有丽鬟，含情无语。眉向檀郎舞筝柱。欲飞双燕，弹尽六朝金缕。世间春几许，君全取。
荷叶杯  其一 怨思,明末清初,曹溶,细雨江边春缆，绿暗。玉箸湿罗巾，佳期定约藕花新。真么真，真么真。
荷叶杯  其二 怨思,明末清初,曹溶,乳燕衔泥飞过，独坐。邂逅粉郎游，捧觞含笑拨箜篌。留么留，留么留。
俚言奉送大司徒白翁毕老先生昼锦,明末清初,孙之獬,石头王气藉公扬，突尔县车鬓未苍。供茹芝探四皓紫，欲分金乏雨疏黄。勒名鼎上虫鱼瘦，赐浣湖中烟月长。只恐东山栖不稳，九州转运苦戎羌。
白翁老公祖请告归淄青岁暮凄其离怀充斥漫赋绝句言别 其三,明末清初,唐汝询,舒卷随时道益尊，投簪归且卧云根。赤松旧隐华不注，逢着黄庭好共论。
白翁老公祖请告归淄青岁暮凄其离怀充斥漫赋绝句言别 其四,明末清初,唐汝询,临吴清似三江水，镇海威当万里城。谁谓急流难勇退，司徒署里谢归耕。
白翁老公祖请告归淄青岁暮凄其离怀充斥漫赋绝句言别 其五,明末清初,唐汝询,温旨俄然下紫霄，老臣归喜傍渔樵。即愁白下呼庚急，请粟何人引旧条。
白翁老公祖请告归淄青岁暮凄其离怀充斥漫赋绝句言别 其六,明末清初,唐汝询,五茸城里旧遗氓，廿载才通一姓名。正喜论文起东阁，乞身疏巳入承明。
白翁老公祖请告归淄青岁暮凄其离怀充斥漫赋绝句言别 其七,明末清初,唐汝询,长干雨定雪将飞，心逐悬旌怅有违。一曲骊驹千片泪，何人更礼芰荷衣。
柳如是过访山堂枉诗见赠语特庄雅辄次来韵奉答,明末清初,钱谦益,文君放诞想流风，脸际肩间讶许同。枉自梦刀思燕婉，还将抟土问鸿濛。沾花丈室何曾染，折柳章台也自雄。但似王昌消息好，履箱擎了便相从。
冬日同如是泛舟有赠,明末清初,钱谦益,冰心丘色正含愁，寒日多情照柂楼。万里何当乘小艇，五湖已许办扁舟。每临青镜憎红粉，莫为朱颜叹白头。苦爱赤阑桥畔柳，探春仍放旧风流。
次日叠前韵再赠,明末清初,钱谦益,新诗吟罢半凝愁，斜日当风似倚楼。争得三年才一笑，可怜今日与同舟。轻车漫忆西陵路，斗酒休论沟水头。还胜客儿乘素舸，迢迢明月咏缘流。
寒夕文燕再叠前韵是日我闻室落成延河东君居之,明末清初,钱谦益,情尊细雨不知愁，鹤引遥空凤下楼。红烛恍如花月夜，绿窗还似木兰舟。曲中杨柳齐舒眼，诗里芙蓉亦并头。今夕梅魂共谁语？任他疏影蘸寒流。
迎春日偕河东君泛舟东郊作,明末清初,钱谦益,罨画山城画舫开，春人春日探春来。帘前宿晕犹眠柳，镜里新妆欲笑梅。花信早随簪鬓发，岁华徐逐荡舟回。绿尊红烛残年事，传语东风莫漫催。
河东春日诗有梦里愁端之句怜其作憔悴主语聊广其意,明末清初,钱谦益,芳颜淑景思漫漫，南国何人更倚阑。已借铅华催曙色，更裁红碧助春盘。早梅半面留残腊，新柳全身耐晓寒。从此风光长九十，莫将花月等闲看。
除夕山庄探梅口占报河东君,明末清初,钱谦益,数日西山踏早梅，东风昨夜斩新开。停车未许倾杯酒，走马先须报镜台。冷蕊正宜帘阁笑，繁花还仗剪刀催。衫裆携得寒香在，飘瞥从君嗅一回。
庚辰除夜偕河东君守岁我闻室中,明末清初,钱谦益,除夜无如此夜良，合尊促席饯流光。深深帘幕残年火，小小房栊满院香。雪色霏微侵白发，烛花依约恋红妆。知君守岁多佳思，欲进《椒花颂》几行。
辛已元日雪后与河东君订春游之约,明末清初,钱谦益,新年转自惜年芳，茗椀薰炉殢曲房。雪里白头看鬓发，风前翠袖见容光。官梅一树催人老，宫柳三眠引我狂。西碛蓝舆南浦棹，春来只为两人忙。
新正二日偕河东君过拂水山庄梅花半开春条乍放喜而有作,明末清初,钱谦益,东风吹水碧于苔，柳靥梅魂取次回。为有香车今日到，尽教玉笛一时催。万条绰约和腰瘦，数朵芳华约鬓来。最是春人爱春节，咏花攀树故徘徊。
上元夜同河东君泊舟虎丘西溪小饮沈璧甫斋中,明末清初,钱谦益,西丘小筑省喧阗，微雪疏帘炉火前。五女共依方丈室，金床仍见雨花天。寒轻人面如春浅，曲转箫声并月圆。明日吴城传好事，千门谁不避芳妍。
次韵示河东君,明末清初,钱谦益,三市从他车马阗，焚枯笑语纸窗前。晚妆素袖张灯候，薄病轻寒禁酒天。梅蕊放春何处好，烛花如月向人圆。新诗恰似初杨柳，邀勒东风与斗妍。
西溪永兴寺看绿萼梅有怀,明末清初,钱谦益,略彴缘溪一径斜，寒梅偏占老僧家。共怜祭酒风流在，未惜看花道路赊。绕树繁英团小阁，回舟玉雪漾晴沙。道人未醒罗浮梦，正忆新妆萼绿华。
二月九日再过永兴看梅梅花烂发仿佛有怀适仲芳以画册索题遂作短歌书于纸尾,明末清初,钱谦益,西溪梅花千万树，低亚凝香塞行路。永兴两树最绰约，素艳孤荣门相顾。飘黄拂绿傍香楼，春寒日暮含清愁。依然翠袖修林里，遥忆美人溪水头。徙倚沉吟正愁绝，见君画册思飘瞥。开怀落落生云山，触眼纷纷缀香雪。羡君画高神亦闲，趣在苍茫近远间。仲圭残墨泼武水，子久粉本留虞山。我将梅花比君画，月地云阶吐光怪。乞君挥洒墨汁馀，向我萧闲草堂挂。草堂深柳净无尘，淡墨疏窗会赏真。还将玉雪横斜意，举似凌风却月人。
横山江氏书楼,明末清初,钱谦益,人言此地是琴台，小院题诗閟绿苔。妆阁正临流水曲，镜奁偏向远山开。印馀屐齿生芳草，行处香尘度早梅。日暮碧云殊有意，故应曾伴美人来。
二月十二春分日横山晚归作,明末清初,钱谦益,杏园村店酒旗新，度竹穿林踏好春。南浦舟中曾计日，西溪楼下又经旬。残梅糁雪飘香粉，新柳含风养曲尘。最是花朝并春半，与君遥夜共芳辰。
陌上花乐府，东坡记吴越王妃事也。临安道中感而和之，和其词而反其意，以有寄焉 其一,明末清初,钱谦益,陌上花开正掩靡，茸城草绿雉媒肥。狂夫不合堂堂去，小妇翻歌缓缓归。
陌上花乐府，东坡记吴越王妃事也。临安道中感而和之，和其词而反其意，以有寄焉 其二,明末清初,钱谦益,陌上花开燕子飞，柳条初扑曲尘衣。请看石镜明明在，忍撇妆台缓缓归？
陌上花乐府，东坡记吴越王妃事也。临安道中感而和之，和其词而反其意，以有寄焉 其三,明末清初,钱谦益,陌上花开音信稀，暗将红泪裹春衣。花开容易纷纷落，春暖休教缓缓归。
响雪阁,明末清初,钱谦益,绮窗阿阁赤山湄，想像凭阉点笔时。帘卷春波尘寂寂，歌传石濑响迟迟。清斋每忆桃花米，素扇争题杨柳词。日夕汀洲聊骋望，沣兰沅芷正相思。
楔后五日浴黄山下汤池留题四绝句遥寄河东君 其一,明末清初,钱谦益,香溪禊后试温汤，寒食东风谷水阳。却忆春衫新浴后，窃黄浅绛道家装。
楔后五日浴黄山下汤池留题四绝句遥寄河东君 其二,明末清初,钱谦益,山比骊山汤比香，承恩并浴少鸳鸯。阿瞒果是风流主，妃子应居第一汤。
楔后五日浴黄山下汤池留题四绝句遥寄河东君 其三,明末清初,钱谦益,沐浴频看称意身，刈兰赠药想芳春。凭将一掬香泉水，噀向茸城洗玉人。
楔后五日浴黄山下汤池留题四绝句遥寄河东君 其四,明末清初,钱谦益,齐心同体正相因，祓濯何曾是两人？料得盈盈罗袜步，也应抖擞拂香尘。
六月七日迎河东君于云间喜而有述四首 其一,明末清初,钱谦益,鸳湖画舸思悠悠，谷水香车浣别愁。旧事碑应衔阙口，新欢镜欲上刀头。此时七夕移弦望，他日双星笑女牛。榜拽歌阑仍秉烛，始知今夜是同舟。
六月七日迎河东君于云间喜而有述四首 其二,明末清初,钱谦益,五茸媒雉即鸳鸯，桦烛金炉一水香。自有青天如碧海，更教银汉作红墙。当风弱柳临妆镜，罨水新荷照画堂。从此双栖惟海燕，再无消息报王昌。
六月七日迎河东君于云间喜而有述四首 其三,明末清初,钱谦益,忘忧别馆是侬家，乌榜牙樯路不赊。柳色浓于九华殿，莺声娇傍七香车。朱颜的的明朝日，锦障重重暗晚霞。十丈芙蓉俱并蒂，为君开作合昏花。
六月七日迎河东君于云间喜而有述四首 其四,明末清初,钱谦益,朱鸟光连河汉深，鹊桥先为架秋阴。银釭照壁还双影，绛蜡交花总一心。地久天长频致语，鸾歌凤舞并知音。人间若问章台事，钿合分明抵万金。
催妆词四首 其一,明末清初,钱谦益,养鹤坡前乌鹊过，云间天上不争多。较它织女还侥幸，月荚生时早渡河。
催妆词四首 其二,明末清初,钱谦益,鹊驾鸾车报早秋，盈盈一水有谁留。妆成莫待双蛾画，新月新眉总似钩。
催妆词四首 其三,明末清初,钱谦益,鹑火舒光照画屏，银河倒转渡青冥。从今不用看牛女，朱鸟窗前候柳星。
催妆词四首 其四,明末清初,钱谦益,宝架牙签压画轮，笔床砚匣动随身。玉台自有催妆句，花烛筵前与细论。
人日示内二首 其一,明末清初,钱谦益,梦华乐事满春城，今日凄凉故国情。花熸旧枝空帖燕，柳燔新火不藏莺。银幡头上冲愁阵，柏叶尊前放酒兵。凭仗闺中刀尺好，剪裁春色报先庚。
人日示内二首 其二,明末清初,钱谦益,灵辰不共劫灰沉，人日人情泥故林。黄口弄音娇语涩，绿窗停梵佛香深。图花却喜同心蒂，学鸟应师共命禽。梦向南枝每西笑，与君行坐数沉吟。
次韵鹿干岳《喜从玉壶记忆得周忠介旧寄二诗赋此》,明末清初,孙奇逢,高风当日几相寻，并见攀条赠友吟。方恨偷儿疑鬼物，宁知天籁寄人心。世殊不异山阳笛，志在依然流水琴。闻道奚囊投烈焰，记来只字抵千金。
次韵鹿干岳《喜从玉壶记忆得周忠介旧寄二诗赋此》,明末清初,范士楫,履虎遗踪尚可寻，江潭何处写行吟。都因开箧沾书泪，想见题梅饷友心。好句有缘重剪烛，高山无恙几弹琴。双珠忽藉乾坤色，不枉鸡林购字金。
次韵鹿干岳《喜从玉壶记忆得周忠介旧寄二诗赋此》,明末清初,杜越,芳烈谁凭汗简寻，淋漓遗韵倍长吟。烟况不假名山色，呵护应深往匠心。廿载银钩联水乳，千秋铁胆见人琴。清霜漫诧词坛兴，生气由来字比金。
答友,明末清初,朱用纯,尽忠尽孝己操权，莫信人言事在天。若到临时牵一念，平生气节总徒然。
粘壁告亲友诗二首 其一,明末清初,朱用纯,户庭日夜转风烟，悔杀尘踪十五年。只为饥驱犹教授，误人多废蓼莪篇。
粘壁告亲友诗二首 其二,明末清初,朱用纯,入俗深知与俗违，闲云野水是吾师。亲朋莫漫相惊讶，只是吾人已死时。
赠别武陵诸远之,明末清初,朱用纯,寂寞穷村老鹬冠，客窗与子共盘桓。烟霞骨相逢姑布，冰雪襟怀许伯鸾。山寺落梅伤别易，天涯芳草寄愁难。西陵南浦应相忆，月满中庭各倚阑。
寿李映碧先生,明末清初,朱用纯,举世皆尚年，所重在平生。不见期颐寿，适以摧令名。省阁旧才贤，朝章多建明。汉廷有张于，民自无冤声。忠亮炳千古，岂直松乔龄。天心笃所佑，以持世道倾。弱草萎疾风，寒松弥晚荣。要使仰止下，感慕有馀情。韦编况夙好，著书万卷成。
题《东湖钓隐图》赠张无待,明末清初,朱用纯,短衣匹马天涯路，一年一恸空归去。不须舍旁苦竹逃，不须岸上牵船住。泛泛东湖弄碧波，借问姓名张志和。曾寻沧海逢黄石，且脱青囊挂绿蓑。有时放艇湖心白，一竿惊动蛰龙宅。会兴云雨遍大荒，再访五湖范少伯。
赠袁重其,明末清初,朱用纯,与子情亲已有年，今朝蓬鬓觉萧然。交游虽广贫何救，尘世真难巧自全。寒雪河桥负米路，春风画桨寄诗船。须知乐意谁能似，半百婴儿戏母前。
至日同重其岳心访德下留饮作,明末清初,朱用纯,正值闭关日，却来披薜萝。幽襟知己共，令序触愁多。云物独凭眺，山川谁放歌。衔杯不觉暮，一线竟如何。
乙卯人日招及门诸子过话即以当简,明末清初,朱用纯,同此昼与夜，独命为人日。世俗竞相传，不知义何出。我顾深有取，顾名宜思实。人道不易尽，交勉无苟失。抚兹气象更，推迁如矢疾。日新又日新，敢复少暇逸。眷言二三子，矜尚寡俦匹。菜羹脱粟饭，招邀话相悉。回首献岁来，逾日已六七。想当不待速，疾驱过蓬筚。
丘近夫应博学宏词之举口占赠别,明末清初,朱用纯,老谢儒冠服草莱，残经重抱到燕台。只愁错认文园病，特觊金茎赐露来。
将赴洞庭故里诸公赠别次韵奉酬二首 其一,明末清初,朱用纯,少壮相依老更亲，几回屈指不多人。情知晤对原稀少，话到分携便苦辛。岁首平添花下约，更残难乞醉中身。逝将好友殷勤意，散作包山笠水春。
感旧次韵,明末清初,朱用纯,缟纻论交意气真，平生如梦泣沾巾。班荆旧处江云暗，挂剑重来墓草春。纵使鹤归愁物换，只应弦辍思谁申。不堪日暮山阳笛，吹彻东风几怆神。
怀止白和上,明末清初,朱用纯,寻幽每忘倦，相对惬襟期。花气穿云细，泉声出竹迟。心空山更静，句妙世常知。岂为晴湖眺，春风几度思。
击壤草堂看桂,明末清初,朱用纯,金风吹欲尽，桂放草堂幽。色许东篱借，香随震泽浮。月弦疑满魄，人静觉深秋。花气浑教醉，何须促酒筹？
洞山,明末清初,朱用纯,传闻林屋中，其事多不经。古今足迹到，玉柱与金庭。我亦无所取，披云上翠屏。不知自何代，忽然来六丁。顽顽矿乱斧，片片堆空青。舞伏非一势，龙象各殊形。玲珑复突兀，巧匠袖手停。或言怀襄时，漱击成晶荧。或言女娲遗，奇质故亭亭。二者皆荒诞，天风忽寥冷。山本号龙洞，龙去已沉冥。直疑鳞甲蜕，错落几千龄。至今满苔绿，风雨闻龙腥。
题表被甥《濯足万里流图》,明末清初,朱用纯,士志贵远大，士品贵芳洁。此非高隐图，特异尘途辙。人生万里程，始步难蹉跌。便当拔污泥，介焉终其节。万钟有弗受，三公有弗屑。纵令江汉濯，何难与比絜。胡生正年少，希尚胡卓绝。勉哉素履往，窃为吾道悦。
同王阮亭宫詹黄忍庵太史高谡苑廷评张超然屈翁山两处士五羊访古作三首 其三 海珠石,明末清初,陈恭尹,泛广倦邅回，陵高苦奔峭。江中得孤屿，足以雄登眺。西睇苍梧云，东望罗浮峤。遥天落峰影，远水明残照。五羊古都会，往事堪凭吊。中原时逐鹿，一隅常虎啸。丸泥横浦关，左纛炎州徼。赵刘及何冼，异曲元同调。各自一时豪，宁贻千载诮。兹丘隔城市，兴亡非所召。如何游衍地，繁盛乖年少。遗碑卧苔藓，壁垒环颓庙。东风吹古台，归潮鸣石窍。觞咏对同人，临流成一笑。骊颔君所探，鱼竿吾欲钓。
雁岭晴岚,明末清初,易奇际,一雁横空立，羽毛看欲飞。自怜宵汉近，不羡稻粱肥。双翮淩云气，浑身着綵衣。何须化道士，始识丁令威。
感述,明末清初,易奇际,少年未解百忧并，十载青缃浪得名。礼及趋庭曾有教，诗当陟圮总无声。原鸰并断馀双鹄，柳絮飞残尚一莺。欲把新裁写幽恨，不堪痛定理平生。
坡亭八景 其一 西山爽气,明末清初,易奇际,共钓淩波去，西山欲拄颐。选山擎蕊榜，招隐忆芝眉。山气佳仍淡，晴岚出愈奇。凭虚堪独赏，点抹未成诗。
坡亭八景 其二 澄江静练,明末清初,易奇际,十年怀李谢，好句落人寰。练影空摇曳，江声故复还。倩谁添小艇，醉我入名山。意不在乎酒，在乎山水间。
坡亭八景 其三 钓石眠云,明末清初,易奇际,临江一片石，智者不能谋。着膝堪垂钓，横肱亦枕流。云来添夏席，酒醒拥秋裘。为甚梦相引，前江风打头。
朱鹭,明末清初,王邦畿,朱鹭，鹭而朱。匪路，路诸。鹭于飞，世之仪。鹭集鼓，威九土。鹭不之，予朱鹭。路朱，独何欤。
思悲翁,明末清初,王邦畿,思悲翁，譬如龙。兴云雨，下土功。雷霹雳，蛟蟒息。电光烨烨开罅隙。夜以旦，朝以夕。驾长虹，游八极。
艾如张,明末清初,王邦畿,艾而张罗，罗如何。我主寿，田谷多。有雀有雀山之阿，自歌自舞不而罗。黄金百斤，珍重尔心。
上之回,明末清初,王邦畿,上之回，于铄哉。旗行云，车行雷。克膺上帝，命辟蒿莱。历酒泉，扬武威。归我燕支山，登我黄金台。左手乌，右手兔，玉帛车书一九土。
有所思,明末清初,王邦畿,有所思，乃在海水西。思君如驿骑，昼夜不停蹄。怀中金叵罗，饰以白玉歌，道远当奈何。当奈何，付之大海波。从今已往，勿复唱歌。歌声不能遏兄嫂，耳里谓我为如何。伊那阿鲤鱼，蓰蓰晨风多，黄鹄高飞避网罗。
上邪,明末清初,王邦畿,上邪，予其天于何而舍旃。东之西，南之北。泰山高高，沧海渊渊。晦之期，星微微。于昭思，不可离。
公无渡河,明末清初,王邦畿,公无渡河，河水浊。公曰渡河，匪公独。众惟人，公惟独。公无渡河，公踯躅，河之曲。
戊子歌,明末清初,王邦畿,岁维戊子，月建乙卯。饥谨为灾，多食不饱。当胃腕间，如虚若燥。小妇不量，多病又恼。薪贵于玉，人贱于畜。一豕万钱，一妾斗粟。见于陌者，藤行肿足。路有死人，白茅不束。濯濯者山，明星粲粲。吁嗟广厦，雕梁析爨。鸠居鹊巢，主人鼠窜。不能鼠窜，朝夕供飧。虽则供飧，犹怒不繁。束刀入市，夺民之食。驾言行迈，掳民供役。千里不饭，中道绝息。娥娥者妆，罗列成行。几微失意，饮剑以亡。或挞未死，逐出路傍。见者吞泣，不敢匿藏。莫高匪山，莫卑匪履。行行行行，必有终止。民之憔悴，莫甚于此。哀哀苍天，乱何时已。
君子行,明末清初,王邦畿,蚁居识海水，雀巢识天风。阴阳岂无端，胡昧处其中。君子防未然，舍世求其躬。世崄君子夷，世竞君子慵。世刻君子仁，世慢君子恭。世谀君子直，世迫君子容。光明以为怀，疑似避若锋。富贵不为荣，贫贱不为穷。先己而后人，尤悔何繇丛。
结客少年场,明末清初,王邦畿,白鼻赤华酉，朱膺饰玉钩。结客少年场，驰骋轻九州。手持古匕首，笑指秦王头。胸中无难事，辄许人报仇。感激匪受恩，所志耻封侯。相逢都市间，脱赠千金裘。忼慨不使酒，清醒雄双眸。厌弃易水歌，悲酸非壮犹。
燕歌行,明末清初,王邦畿,天气肃肃霜气深，草木黄落日白沉。凤皇不鸣朱丝琴，君行不远伤人心。四时疾转无停针，鸳鸯刺绣成锦衾。鸳鸯不栖远树林，林风吹有南北音。谅君不是边地尘，胡为一飞不可寻。谅君不是边地城，胡为一立不移形。北云冉冉南云升，安得撞面肝肠冰。
淮南篇,明末清初,王邦畿,淮南王，好神仙，轻薄千岁少万年。水晶屏风珍珠帘，日火不生光见天。光见天，游天衢。天衢欲登天中枢，青鸾白凤鸣区区。桑田沧海隙日尘，须臾变化成昔今。成昔今，贵明达，求仙不求至仙伯。愿乘云气游九州，九州远大心无忧。
白纻辞,明末清初,王邦畿,满天明月花欲光，朱颜绮陌草欲香。歌声婉转夜何良，千尺高竹来凤皇。翩翩双袖金凤翔，抑之不下高不昂。白云为衣水为裳，流盻忽及心不忘。佳人变化何太神，光华软玉能屈信。盈盈独立如停云，胡然疾转如轻轮。明珠十乘夜照人，桃花李花当青春。嘉宾满座酒满樽，今日之乐难具陈。
前有一樽酒行,明末清初,王邦畿,前有一尊酒，后无千岁忧。何用求神仙，神仙恒此求。神仙寿我我寿宾，坐中饮客皆千春。阴阳日日好日辰，大门有斗车有轮。宜尔子孙无夭贫，所在上位皆仁人。
王明君,明末清初,王邦畿,金殿月出白日匿，兽香齧断鸾雏泣。祖龙痛饮老鼋沥，赤气腾腾水不湿。谁家有女不嫁人，汉宫减损兰蕙春。妖虹凝结蛾眉颦，画屏冷落如冻云。红颜不识天子面，愿嫁单于诣便殿。靓妆亭亭却团扇，丹青要使人人见。翡翠电闪绣栊开，银筝枨枨临高台。凤凰叫笑何时回，吴蚕蜀桐徒夜哀。毛生喑哑面目黑，短项瘦倚寒驴立。锦光镜影排云日，始詈黄金贱于笠。北风如刀刮面寒，桃花血渍琵琶瘢。欲弹不弹声阑漫，黄沙浩浩碧草乾。红旗翻翻赤毳索，马蹄踏踏乐音窄。蓦地一声嚇魂魄，众中突出乘龙客。
海天谣,明末清初,王邦畿,海视天，庶几配合云相连。天视海，窅窅冥冥一勺水。天高海深，云升水沉。
海上谣,明末清初,王邦畿,东方日升，西方日落。皛皛淼淼，不可量度。西方日落，东方日升。光光满满，有如镜平，仙人饮酒镜光里。西请王母，东请洛妃。仙人来，镜光紫。大赤脚，行实地。
海市歌,明末清初,王邦畿,虹蜺驾海海市开，海人骑马海市来。白玉板阁黄金台，以宝易宝不易财。骊龙之珠大于斗，透彻光芒悬马首。若将海宝掷人间，小者亦能亡桀纣。海市市人非世人，东风皎洁梨花春。海市人服非世服，龙文象眼鲛绡幅。海市人事非世事，至宝不妨轻相示。市翁之老不知年，提篮直立海市前。篮中鸡子如日紫，要换市姑真龙子。龙子入海云雨兴，九州之大无炎蒸。
秋千词,明末清初,王邦畿,美人平地飞上天，美人颜色光逾鲜。春风树杪生绿烟，直欲飞到明月边。颜色不可抑，胜心不可敌。持此青琅玕，赠之游八极。八极游人久立马，彩凤盘空不肯下。
扶胥观日出歌,明末清初,王邦畿,眼前墨漆天地开。天地开，红日来。扶胥客，临高台。高台俯仰一万里，朱砂潬照半天紫。紫气瞳瞳大海中，乾坤人事尚冥濛。吸得光华入肺腑，波间万尾金龙舞。
日本刀,明末清初,王邦畿,日本刀，光离离，杂入中国外国悲。日本刀，初铸时，斩牛杀马延刀师。刀师铸刀星辰沉，大海水落沙阴阴。铸刀埋地浇人血，出刀历月两圆缺。斩牛杀马赛刀神，分明宝刀试杀人。将刀藏入死人腹，太白经天鬼神哭。北风刀气腥，南风刀气青。曾佐帝王子，杀人夺人城。杀人论功不及刀，宝刀尔亦空徒劳。风乾人耳壹百斤，为君致谢日本人。
猿声歌,明末清初,王邦畿,空山水碧树欲折，地老天荒绝人迹。猿声一声如叫人，悽悽恻恻勾心魂。悽悽恻恻林雨落，黑云白云相角角。古洞阴岩声应声，怪石危立如人形。
罗浮蝴蝶歌,明末清初,王邦畿,罗浮蝴蝶翼如箕，彩云晴日向天飞。锦光金色相离披，盛世文章仙人姿。蝴蝶双飞如凤皇，仙人骑入道士房。房中诞育凤皇子，四百山头山气紫。当日仙人是甚人，王孙帝女秦楼春。
千僧饭镬歌,明末清初,王邦畿,千僧饭镬何年铸，想见千僧同住处。饭熟堂前钟板鸣，千僧同饭不闻声。土城四围金凸凹，一阴一阳天地立。天地盈虚视日轮，大口大腹如福人。水火不交几百纪，圣人死去畛域起。浮云不会殿角风，长廊寂寞花绣红。
乌金千佛塔歌,明末清初,王邦畿,王城城西金火流，金星火星相聚谋。火自烧火金烧金，乾坤日月星辰沉。金枯火绝混沌死，兽蹄鸟迹盗贼起。蓦地拥出金芙蓉，芙蓉花上灌顶红。四方四角角棱棱，四方方界如画屏。一级七级高几丈，气势排空不可量。东西南北坐至仁，至仁约略千馀人。庄严七宝金袈裟，黄金照我如日华。大光明里人稽首，生人智慧大能久。当时皇帝奔上天，至今碑记大汉年。眼观海水盈复竭，饥乌不啄西山铁。
菩提树歌,明末清初,王邦畿,菩提树叶青有烟，菩提树叶响入天。菩提树来西域船，菩提树种古佛边。菩提树在圣人先，圣人已去千馀年。
水陆道场祭幽歌,明末清初,王邦畿,白日堕落山气腥，黑云飒沓海气凝。老僧法力开幽冥，天坛之上位之中。莲花佛顶六角红，古铜铃铃声吽吽。吽吽咒语不可议，上彻九天下九地。地上死人地下生，嗜欲饮食如生平。老僧观水天雨雨，老僧观药天雨乳。老僧观日天与光，老僧观花天与香。盘桃千颗生火瘢，香黍如珠饛丘山。老僧悲，鬼子啼。老僧喜，鬼子嬉。老僧穆穆鬼子肃，百宝光明透重狱。南无接引阿弥陀，昔时鬼少今鬼多。昔时鬼子多白头，今时鬼子多缺头。缺头持头来，持头续头去。老僧指向鬼子陈，眼前黑面是仁人。
飓风歌,明末清初,王邦畿,海上有风名飓风，飓风一作田野空。力能飞万斤之石板，忽而拔数亩之古榕。东西南北无定踪，左旋右转如飙龙。龙潜于海底，虎窜于山中。伏气屏息，不敢明聪。人言此风是怪风，主人急与借雷公。雷声起，飓风止。清还之天，宁还之地。雷公怒息而色喜，主人揖送河之涘。
采茶歌,明末清初,王邦畿,南山有田不种桑，南山有地不种羊，南山有女不缝裳。女儿七岁学采茶，采茶换得金虾蟆。虾蟆趯趯背光湿，飞作金钗鬓边立。大姑小姑相欢呼，提筐戴笠日未晡。春风冉冉吹百草，今朝不采明朝老。蚕女贤，茶女贤，火云生火烧目前。解得目前渴，南山山雨来屋角。
缲丝歌,明末清初,王邦畿,东方白云月欲光，西窗美人思欲长。思欲长，忧丝短，年年缲丝丝不断。不断丝，断何时。雁落水，箭落地，一年一度眠蚕死。绮罗轻薄陌上春，风光谁念缲丝人。
蚯蚓歌,明末清初,王邦畿,蚯蚓鸣，天气清。蚯蚓伏，天气浊。汝处何卑，汝躬何微。澌澌漓漓，夫何变化而神奇。
辟兵符歌,明末清初,王邦畿,兵气骄杀人，女儿娇啼春，午月日时为阳神。太阳力，光炳烁。红花白水朱砂赤，破巾道士能却敌。
葵叶扇歌,明末清初,王邦畿,葵叶青青葵叶黄，葵叶星星葵叶凉。谁裁边幅馀中央，北斗柄摇明月光。
槟榔歌,明末清初,王邦畿,槟榔生琼岛，琼岛木本生。本直子离离，用之结新婚。新婚之乐不可量，新婚之始不可忘。美人饰以双明珰，美人手里成鸳鸯。鸳鸯飞向大海居，麻姑拾得赤龙珠。赤龙珠，光愉愉，封书付之锦鲤鱼。鲤鱼负书南风起，鲤鱼乘风日万里。明珠缭绍青琅玕，千颗万颗明海市。海市海市声嘈嘈，闺中美人心劳劳。纤纤玉手金剪刀，青罗贝叶白玉膏。白玉膏，青罗叶，胭脂皓齿光华彻。桃花水溅紫罗襦，绣出一双金蛱蝶。蛱蝶双双不可离，黄金弹破玳瑁皮。西川茧护重重丝，朱砂玓瓅光离披。五色肝肠锦绣文，玉楼金屋成氤氲。南交赤日无冻云，酒气能生大地春。可以宴嘉宾，可以赠情郎。少妇低声试问郎，问朗赠宾定赠郎。
走百病行,明末清初,王邦畿,上元灯夕后一夕，灯光烛光光烁烁。人家女儿白皙皙，踏取春风好消息。风俗传来走百病，夜妆夜服相宜称。女郎行径英雄心，卦头论采不论命。十字街头烟火红，东偏走西西走东。明珠天半翔金龙，轰轰电电开盲聋。夫人庙在小巷口，粉壁奶娘画二九。少妇下拜老妇祝，明年此夕酬春酒。西园甲坼青可怜，浅春月色寒有烟。露气轻沾旱地莲，采青归去兴缠绵。闻人采青不采白，请君看取头上发。人生不乐复何如，无病无忧福有馀。
刻烛行,明末清初,王邦畿,刻烛嘱莫速，刻烛速尔嘱。尔停嘉尔淑，尔速詈尔毒。毒莫毒乎文人文，一褒一贬能杀人。淑莫淑乎文人心，一哀一乐任天真。真伪不难欺幽独，幽独反难欺此烛。天下无心有心毒，天下有心无心淑。两心相对笑嬉嬉，绛纱笼著珊瑚枝。千年黑漆光离离，中有真人戴金冠，披紫衣。端坐日月光华里，不知出在何时，驰驱四座发妙思。语塞眦裂竖两眉，约束如大将行师。三令五申，斩头馘耳，日中为期。疾风骤雨笔淋漓，怒雷霹雳电奔驰。诗成烛在不烛詈，詈烛嘉烛烛不知。朗诵一遍烛听之，深夜诗成不可读，寒风易动鬼神哭。马行海，舟行陆。截竹截竹阴阳六，茧丝不抽明朝续。
放鹰行,明末清初,王邦畿,鹰鹰鹰在天，天天天鹰在人臂及人肩。致鹰匪易致，可怜健儿三五骑马入人村。乡长沿门醵人钱，朝供飧，暮供眠。张罗罗鹰，不于僻处于村前。大路直如弦，行人却走无尘烟。不知者向前，缚住吃苦鞭。迫令去上天，招鹰飞下田。鹰离人地可万丈，鹰不贪，不投网。获鹰鹰悍不就养，眼睛直射天云上。金索系鹰如囚人，弃置不顾两日辰。鹰饥鹰向人，割肉呼鹰食，习熟如感恩。鹰渐忘机，良辰吉日教鹰飞。初放鹰飞，十步一呼之。鹰听人呼之，二十步，三十步，四五十步至百步，教鹰如初时。鹰如人意主人喜，护之如珍爱如子。晴日晴日鸟雀跃，主人奉鹰出北郭。放鹰飞喙雀，爪如锥，嘴如凿。但闻雀声一声，血雨滴，毛雨落。群雀高飞避鹰虐，鹰得虐名人得乐。
苦役行,明末清初,王邦畿,昔日苦征役，乃是耳闻之。今日苦征役，乃是亲见之。昔时役苦犹可闻，今时役苦不可陈。陈之不能罄苦辛，陈之有耳不汝闻。陈之又恐长吏嗔，人宁犯虎勿犯吏。猛虎杀人人立死，长吏杀人不得死。上悬于天，下踏实地。长吏征夫直入庭，长吏征夫不容停。一户一月凡三征，二户男成丁一丁。上写年岁五十零，紫膛面色今黄青。脚气浮肿心不宁，只得出门赴王程。回头低向役妇陈，十家为甲五为邻。不得脱身，不敢脱身，恐贻汝祸并他人。前日畜鸡畜至今，乡秤曾秤重两觔。卖之可得银六分，此鸡与汝办米薪。薪难妇采，役难夫代。哀哉先哲言，难保谁在谁不在。
省先府君墓,明末清初,王邦畿,芳华发古木，稚鸟鸣朝林。自有生身处，曾无报本心。水流山路暗，云过石堂阴。认得碑题在，其如春草深。
江村失道,明末清初,王邦畿,独行山日落，烟雾障平原。前路踟蹰处，归林鸟雀喧。路边方拱立，田父为予言。更自过云谷，松坳道者园。
送胡二祖雅,明末清初,王邦畿,慨然成独往，惆怅别离颜。秋水伊人梦，斜阳远处山。一庭霜尽落，千里雁初还。予亦动归兴，为园十亩间。
春郊,明末清初,王邦畿,闭门日以久，出郭尚鸣莺。为爱清溪色，春风绿草生。云低沧海树，潮上夕阳城。何处山中叟，独闻伐木声。
寒食,明末清初,王邦畿,出门春已半，荒草绿平原。细雨石桥路，东风寒食村。远烟浓树色，流水澹苔痕。谁识当年恨，飘零杜宇魂。
与崔千上吴幼更访张抵之别业,明末清初,王邦畿,僻径当深树，衡门带晚烟。菊残初腊雪，香煖小寒天。古意谁将复，幽怀世莫传。隐居乐朋好，容易过年年。
为圃,明末清初,王邦畿,未农先学圃，编槿复诛茅。乞得瓜壶种，忙乘春夏交。既滋天雨露，莫问地肥硗。笑共家人语，秋来满素庖。
秋雨怀山中人,明末清初,王邦畿,葭菼日以长，袅袅在中阿。之子何为者，秋来不我过。雁声悲远陌，云气暗长河。好护山中桂，今年风雨多。
冬朝访谢氏园林时主人未起留题壁间,明末清初,王邦畿,积雨解重霄，行寻趁蚤朝。寒林爱初日，扶杖过危桥。梅影无遗叶，溪流有剩潮。向南亭子上，高挂道人瓢。
访岑梵则蓝田道中书事,明末清初,王邦畿,晓起雨初停，篮舆出远坰。曝晴鸠喙翼，立水鹤观形。路扑杨花白，棚垂瓠蒂青。望深村树里，渐见故人亭。
西风飒然至,明末清初,王邦畿,西风飒然至，瑟瑟入长林。木落水流处，孤舟明月心。美人敛颜色，游子罢瑶琴。珍重平生意，前溪霜雪深。
上巳社集,明末清初,王邦畿,花落青尊下，禽鸣绿树巅。相逢上巳日，却忆永和年。野草留春色，垂杨带夕烟。灵襟如可濯，一醉莫徒然。
春社与田父饮酒古榕树下,明末清初,王邦畿,燕至知春社，鱼浮识海风。数间茅屋里，半亩绿荫中。酌酒敦时序，为农问老翁。不知今夜雨，迟否及田功。
客夜,明末清初,王邦畿,日落客心惊，天风古木鸣。虚堂昏野色，深巷到溪声。人迹烟初敛，星河影渐明。踟蹰今夜梦，何以度层城。
秋夜,明末清初,王邦畿,未得平情学，年来积感深。静中知肺病，夜半喜秋霖。竹响摇清梦，兰香披素襟。明朝拉朋好，高蹑北山岑。
留别,明末清初,王邦畿,落日荒郊远，高天古渡寒。未潮先候信，有酒且同欢。水白渔镫湿，霜黄海气乾。乡心与朋好，去住两情难。
寄怀顿修山品二关主,明末清初,王邦畿,关门从惜别，茅屋自为扃。山霭分双树，春风共一亭。鹤归潮海白，鸠唤竹林青。东望殊清切，横塘永夜星。
夜归,明末清初,王邦畿,不觉归来夜，夜深寒气增。风飘前屋瓦，鼠齧后山藤。欲落上弦月，犹存亡妇灯。垂帘就襟枕，竟夕寐无能。
拥被,明末清初,王邦畿,拥被贪馀煖，香梅冻懒看。考诗心自苦，却病体能安。鸟唤山门晓，鱼潜石井寒。此时庐岳顶，茅屋雪漫漫。
客中七夕,明末清初,王邦畿,旅怀初就馆，扫石且高歌。今夕果何夕，树间露气多。短墙临古岸，曲径覆长罗。自笑同牛女，年年一渡河。
山居 其一,明末清初,王邦畿,晓起竹林青，凭高一草亭。文禽多慧语，选石半奇形。井水浇牙菜，山花插胆瓶。东篱新甲坼，朝日未全经。
山居 其二,明末清初,王邦畿,高居若天外，茅屋不劳扃。避石松形古，当泉竹脚青。虫声秋入户，山色晚宜亭。更自闻寒籁，林僧夜教经。
听人弹琴送冯别驾尧年,明末清初,王邦畿,别酒难称圣，清徽易入神。莫将今夕意，寄向此中陈。流水通真性，微辞待解人。月沉风正起，大路果何遵。
春夜陈郢山过宿禅房,明末清初,王邦畿,喜君慰岑寂，日夕过禅林。暗火分全性，明灯共此心。泉香山井远，诗语竹堂深。新草多遗我，春宵寒更吟。
留别曾自昭徐圣甫,明末清初,王邦畿,天光村鸟鸣，客子动归情。海月终辞夜，山云尚在楹。殷勤图后会，勉强就前程。珍重同窗友，劳生亦太轻。
半峰初还会后却简,明末清初,王邦畿,别去梦徒劳，归来首重搔。行藏心事苦，形影岁时高。热泪寄清罄，寒吟倚敝袍。今宵能过我，彻夜焚兰膏。
太息,明末清初,王邦畿,可为长太息，行止亦何因。叶落犹为客，诗成不似人。雨归松径暮，月照草堂新。一读尼山论，狂歌思逸民。
独夜,明末清初,王邦畿,起坐不成寐，冥冥夜未分。一灯微有影，四壁悄无闻。豆架斜留月，鱼池下过云。个中宜记著，心绪未能文。
雷峰寺 其一,明末清初,王邦畿,望水幽情惬，逢山笑口开。悔将经岁别，喜及蚤春来。好鸟语高树，晴云照落梅。无烦修净土，是处迥无埃。
雷峰寺 其二,明末清初,王邦畿,劳生多可怜，于此得清缘。竹屋人心直，蒲团佛语圆。海潮鱼听法，松树鹤生天。相对此朝夕，禅心亦渺然。
雷峰寺 其三,明末清初,王邦畿,云林多逸兴，春色好登台。海气时疑雨，山形隐似雷。竹分闲地种，池拟向门开。日暮高松顶，西方一鸟回。
雷峰寺 其四,明末清初,王邦畿,古寺石桥边，桥边种木绵。三春花正发，一树火初然。欲问此何世，相看不记年。夕阳钟磐起，梵语出诸天。
送吕梅实还闽中,明末清初,王邦畿,送君南浦月，归去武夷西。远水微分岸，流云不住溪。久居相见惯，忽别倍情悽。慰我相思处，山中有旧题。
酬欧阳三一较先府君遗草见寄,明末清初,王邦畿,片云留雨色，夜半作江声。文定当年价，书传后世名。庭闻诗礼训，交见死生情。寂寞对明烛，悄然风暗生。
喜岑克畴生孙及子举茂才,明末清初,王邦畿,四十不言老，丹荣美在躬。阶前称有子，堂上俨成翁。俯仰十年事，乾坤一笑中。无为委儿辈，崇德及春风。
赠道者,明末清初,王邦畿,于世能无累，此身得自闲。问年多不答，垂钓久空还。放鹤飞前浦，同人上后山。有时专寂默，趺坐竹林间。
秋夜宿张过庵宅兼怀陆舍人,明末清初,王邦畿,严城吹画角，明月照高旻。何幸当吾世，犹能见此人。文章原性命，朋友亦天伦。酌酒欢今夕，怀君情更真。
答光公罗浮见奇,明末清初,王邦畿,江城当细雨，接得远来书。顶礼开缄读，言书直起予。山川劳梦寐，契阔费居诸。岂不羡飞鸟，乘风独不如。
所思,明末清初,王邦畿,明月迥清宵，登高属望遥。鸟惊秋落木，云动夜生潮。松槚吴宫冷，芙容楚泽凋。所思隔江水，何以报琼瑶。
陪陶使君暨诸公游海幢寺拟呈空和尚,明末清初,王邦畿,地势趋江出，天风接海回。林栖真性命，潮长幻楼台。万象呈心印，群公作赋才。几时开白社，陶令复能来。
送别,明末清初,王邦畿,明月终长夜，前途始此亭。天衔鸡口白，竹逗客心青。流水难教住，飙风不暂停。那堪离别处，宿酒已全醒。
寄怀张百淇,明末清初,王邦畿,闭门岑寂甚，高望寄遐思。短棹从轻别，长吟到此时。荷香圆有影，桐树直无枝。一试听鸣鹤，林中子和之。
咏月,明末清初,王邦畿,盛处应持满，微时望欲圆。镜光藏晦夕，桂影照晴天。继日能明夜，分时用纪年。繁星犹避迹，爝火岂堪然。
客艇,明末清初,王邦畿,客艇同潮至，松门独夜开。窗虚新月入，病去故人来。别语长难尽，诗情迫易裁。不劳今夕梦，辛苦过高台。
奉寄天然和尚,明末清初,王邦畿,一自违师后，于今两载馀。暮云频有梦，春雁久无书。傍寺参方丈，逢人问起居。得知佳胜处，栖息爱吾庐。
海幢寺,明末清初,王邦畿,离城呼小艇，隔岸过禅林。背地山形小，当门海气深。鹤过云有梦，松去月无心。对此清闲意，宁忘长者金。
昨日 其一,明末清初,王邦畿,昨日春初至，今朝鸟尽鸣。似兹生物意，宁不感人情。岁月忙中过，忧思静里生。无为览明镜，形影太分明。
昨日 其二,明末清初,王邦畿,昨日白露降，今朝鸿雁鸣。人能重出处，谁敢背时情。田上禾皆熟，林端叶渐轻。自当乘两屐，拱手谢时名。
借居禅林陶昭辑过访,明末清初,王邦畿,守寂养天倪，禅林此借栖。古堂深背北，大路直朝西。好事晴相过，行人雨欲稽。祇须留一宿，檐燕已归齐。
春夜月,明末清初,王邦畿,暖入南风正，晴光此夕过。山堂望高处，潮路细明河。好景春逢少，闲人夜会多。兹焉谁忍寐，钟尽尚吟哦。
喻法师祈雨悉验,明末清初,王邦畿,三月云霓望，今朝雨泽倾。祈求凭咒力，感激尽精诚。柱础沾云气，堂阶滴水声。上天生物意，于此复多情。
雨歇,明末清初,王邦畿,一雨歇平林，虚庭生夕阴。浅凉初适体，明月最宜心。野鹤安恬梦，山虫善苦吟。西峰有高士，契阔到于今。
送潘浣先之官,明末清初,王邦畿,此际歌行迈，深情怨别离。家宜诸弟壮，仕有为贫时。高誉人皆仰，小官何足卑。山榛如起兴，宁不美人思。
访友人村居,明末清初,王邦畿,高树出村烟，行行近个边。沿涯潮路湿，入巷竹门偏。晚饭才当熟，时鱼正值鲜。不堪重复计，离月几回圆。
眼热,明末清初,王邦畿,成仙真不易，无病且将难。近得眼中热，知为火在肝。市分桃核散，人惠菊花乾。只着关门坐，唏嘘静五官。
客中送徐圣甫,明末清初,王邦畿,客舍难为夜，人情易感秋。江城怀夙昔，风雨重衿裯。文在仁堪辅，心同道可谋。更愁今夕尽，明发送行舟。
访冯诏生村居留饮弟子学堂醉而成赋,明末清初,王邦畿,林麓雨初轻，东风恣野情。竹生流水处，人听读书声。子弟皆能学，先生擅令名。令予心已醉，况复酒尊倾。
寄闲自,明末清初,王邦畿,清风生净几，明月照虚斋。有梦皆能语，无书可寄怀。高花红映石，细草绿盈阶。遥忆文心暇，园亭渐次佳。
石公房罗中谦至,明末清初,王邦畿,竹院茶初熟，虚堂客正宜。老僧出定后，居士得闲时。树影圆清昼，墙光漾绿池。几时东海去，一试把情移。
答人,明末清初,王邦畿,近况劳相问，微言答笔间。拙鸠无己屋，野鹿有僧山。辟牖教云去，开帘待月还。几时携杖笠，一扣竹林关。
喜雨,明末清初,王邦畿,江城三月雨，海国万家春。对此困穷日，感兹天地仁。农夫炊午黍，插种及佳辰。予亦爱予圃，扶篱豆叶新。
雨中喜马澹河过访,明末清初,王邦畿,忧时心气病，几日未能平。对雨止繁想，听鸿忆寄声。何期之子过，渐爱野烟轻。为写寒山色，疏林细雨情。
石涧,明末清初,王邦畿,空山振孤响，十里听秋声。叶落青天色，风多古陌情。行行山口近，磊磊石头鸣。一漱寒溪水，肝脾冷欲轻。
出门,明末清初,王邦畿,昨日方还里，今朝又出门。饥寒能迫我，辛苦复何言。疲马斜阳路，深烟远树村。不劳人重问，芳草识王孙。
西樵,明末清初,王邦畿,望望樵西上，微微石径斜。高山流水处，深树野人家。秋草新行路，云林旧种茶。近闻彭泽宰，止酒入烟霞。
雷峰道中口号自呈,明末清初,王邦畿,落日谁为侣，长途秖有君。远钟寒带雨，近水暮穿云。草坦潮平合，秧田路细分。一灯在林麓，归鹤已声闻。
下山留别陈元孝,明末清初,王邦畿,下山寻旧路，曲径隐微林。后会何曾定，离居重此心。天光云气浅，秋色野情深。十里闻流水，高山思素琴。
怀英卓今,明末清初,王邦畿,长天发遥思，白露下空阶。近况应何似，秋风料得佳。商金清肺气，寒木感人怀。竹杪看明月，兹情谁为排。
薛剑公书斋,明末清初,王邦畿,傍宅馀三亩，藏书尚一丘。地中分水正，屋角引门幽。鸟语来初日，山形入小楼。坐深惬怀抱，庭草自忘忧。
与饶郡丞云师,明末清初,王邦畿,濒海连年梦，风波昨日还。人经离乱后，老向鬓毛间。往事看流水，生涯且住山。何时共林麓，风雨一灯闲。
新秋,明末清初,王邦畿,不畏炎蒸苦，明河欲近秋。屏思坐深夜，爽气袭重楼。城郭砧初动，山庭果未收。桥边有织女，延伫待牵牛。
石门晨渡,明末清初,王邦畿,乡关知不远，渐见石门烟。曙色寒山外，秋风古渡前。潮声归曲海，流水入平田。便欲呼渔父，芦中人尚眠。
雨中书情,明末清初,王邦畿,凉风生薄暮，弱质适单衣。水菜英初长，山禽影未归。雨深群响乱，烟暝一灯微。为语园中叟，无劳更息机。
生子,明末清初,王邦畿,行年二十九，腊月始生儿。旱色含新雨，春风灌旧枝。闺人呼犬子，掌梦叶熊时。对此劬劳意，亲恩无尽期。
送岑克图刈稻东安,明末清初,王邦畿,问子去何边，清江欲放船。言从西岸口，遥指东安田。里社千年圣，农桑五亩贤。有怀沮溺传，期共犁云烟。
柬徐圣甫兼寄曾自昭,明末清初,王邦畿,蚤春从一别，别绪近何如。昨日闻人语，喜君能读书。延年遵服气，过夏善防虚。一为呼曾子，新诗祈寄予。
随诸公侍食方丈,明末清初,王邦畿,山叶乾残腊，溪潮歇暮烟。法王念寒夜，赐食明灯前。洗钵石桥下，风炉竹院边。寻常今夕意，容易世人传。
南村访孔文彦,明末清初,王邦畿,行路不辞远，来寻高隐贤。水田村舍外，书屋木桥边。好学宁知老，谋生总付天。祝君今夕酒，生子定明年。
闲居 其一,明末清初,王邦畿,古树依山麓，芳华缀翠藤。夕阳当晚眺，春色在晨兴。幽独清于水，头颅野似僧。忽闻孤鹤唳，声出白云层。
闲居 其二,明末清初,王邦畿,登眺有闲身，江山喜报春。晓云多胜事，晴日是佳辰。惠杖铭朋义，肩舆倩仆仁。更须乘日蚤，前去访诗人。
闲居 其三,明末清初,王邦畿,甘分无他想，安心草泽间。暮云多过水，晴鸟不归山。五福惟求寿，千金只买闲。友人相劝勉，呼吸守玄关。
闲居 其四,明末清初,王邦畿,地卑山气湿，海阔夏云生。橘柚皆垂实，芰荷渐有名。恣行蒲履便，宜暑葛衣轻。犹爱无惊怖，亲人稚鸟鸣。
闲居 其五,明末清初,王邦畿,中岁闲难得，晴天兴可乘。引怀云几片，扶倦酒三升。斋日寻山菜，明时摘水菱。人生贵行乐，不敢羡名称。
闲居 其六,明末清初,王邦畿,野情虚占地，懒性实由天。经夏少出户，新凉多爱眠。夕阳斜带雨，衰柳动鸣蝉。近得居心法，南华第一篇。
闲居 其七,明末清初,王邦畿,园荒露正浓，人绝往来踪。甘蔗除秋热，新梨可晚供。草间鸣蟋蟀，江上落芙蓉。渐觉无忙事，生涯好是慵。
闲居 其八,明末清初,王邦畿,开林收落叶，扫石好焚香。鸿雁鸣山背，鸬鹚立海傍。地虚秋渐白，禾实日初黄。犹幸同心友，相逢鬓未霜。
闲居 其九,明末清初,王邦畿,闲亭聊一望，远讯隔松杉。寡悔身将隐，逢人口欲缄。云踪风自北，山影日行南。拟著梅花处，依崖结一庵。
闲居 其十,明末清初,王邦畿,苟且安居止，依林屋一间。竹镫寒有燄，松径夜无关。身贱神明贵，家贫梦寐闲。明朝践朋约，策杖过前山。
闲居 其十一,明末清初,王邦畿,草堂自高坐，观世若为情。林鸟无休语，溪潮有歇声。性灵初自适，习气未能清。暂且忘思虑，焚香礼佛名。
对棋,明末清初,王邦畿,棋子最分明，明窗多胜情。停思深料敌，得手始闻声。贤起群居懒，闲归一念并。终伤离乱后，心息战争名。
对酒,明末清初,王邦畿,美酒酌金卮，垂裼夕照时。相逢须尽醉，得趣在无知。阮籍犹称慎，陶潜别有思。斯人殊局蹐，难与听黄鹂。
对山,明末清初,王邦畿,镇日无人事，凭高对远峰。性宜孤品格，心爱静仪容。流水明朝日，栖禅响晚钟。定当携素友，结屋近长松。
对月,明末清初,王邦畿,好月宜高望，为情正独醒。关河冰世界，楼阁水精灵。双树先秋白，孤峰后夜青。几宵明镜里，犹得鉴心形。
对琴,明末清初,王邦畿,爱极不关丝，精神象外痴。月高方有兴，风起忽无辞。良友死将尽，此心谁复知。何如罢弦索，高挂在东篱。
对影,明末清初,王邦畿,所亲惟是汝，真有古人风。贫贱不相失，悲欢常与同。微霜朝镜里，明月寺垣东。颇喜年来事，无惭清夜中。
遣怀,明末清初,王邦畿,茅屋长山脚，微吟浅水边。恶怀随日遣，好事让人先。蔬食存心地，芒鞋任性天。但能无所累，不敢慕神仙。
移居,明末清初,王邦畿,偶过江边路，西风岸上生。因贪山水趣，遂有住居情。细草秋心绿，长松暮气清。卜居在深巷，庭月向南明。
寿活残子,明末清初,王邦畿,不惑君能否，时年与圣同。命长多病后，心贵寡营中。喜睡天成懒，扶筇世拟翁。明年丹药熟，行步快如风。
诃林元旦 其一,明末清初,王邦畿,屋背春鸠鸣，虚堂晓日清。庄严千佛塔，锦绣百蛮城。瑞气占云影，尘心了梵声。爱闲当户立，梅树叶初成。
诃林元旦 其二,明末清初,王邦畿,亦自同人事，逢迎笑下阶。晤言称旧岁，朋好洽新怀。鸟语先春变，诗情向晓佳。鞠躬过堂位，随众礼清斋。
访屈宗岷村居,明末清初,王邦畿,火烟官路近，村舍故人存。喜尔儿童大，惭予称谓尊。山川一隔绝，离别几寒暄。爱客情何甚，饛然载簋飧。
周还梅濠上草堂,明末清初,王邦畿,晴色爱春风，桃花映竹红。闲门长日闭，流水小桥通。城势如屏立，堂形似画中。如何人境里，心与住山同。
客中立春示从弟元声,明末清初,王邦畿,不共饮春酒，由来八九年。流离人易老，勉励语宜先。且继先人业，聊耕南亩田。毋为学轻薄，言行弃前贤。
喜雨时陈元孝见过,明末清初,王邦畿,爱客开蓬牖，忧时重雨天。积思同望岁，良会若逢年。醉眼心存正，醒脾语喜偏。何当久离别，榻影令虚悬。
次韵酬陈大见寄,明末清初,王邦畿,远树疑黄竹，晴云见白沙。会因离乱减，情以岁时加。春色浑无赖，生涯未有家。古人书讯至，昨夜报灯花。
上元日怀莫思微,明末清初,王邦畿,上元逢令诞，稽首倍情亲。下士能闻道，众生常苦贫。生今酬夙业，处古爱斯人。且看池边草，青回此日春。
积雨自公至因询眉上人近况,明末清初,王邦畿,闻道清明暗，今年雨水多。人情方屏迹，策杖独相过。久别衣裳易，微言气息和。因询同隐友，春事近如何。
送薛天中还高凉,明末清初,王邦畿,君还何太速，惆怅绿杨边。斗酒不成醉，长江已放船。前言应重念，后会在何年。闻道兹州好，心驰古陌烟。
半峰山馆,明末清初,王邦畿,拔云初架屋，种竹未成关。与子听流水，移予欲住山。天长荒草外，人在小桥间。何处飘梧叶，秋风昨夜还。
再送王麓曾,明末清初,王邦畿,何忍今朝别，嘱君更得知。音书南望处，鸿雁北来时。万事惟珍重，一心可再思。兹言休弃置，愚者圣人师。
听潮,明末清初,王邦畿,寂默无闻地，潮来忽有声。亦能骇视听，终觉壮心情。于世常存信，为人类不平。广陵空见说，何似此分明。
赋得清风松下来,明末清初,王邦畿,怀想孟公趣，清风松下来。开襟危坐石，高兴畅衔杯。野韵闻流水，馀花落古台。斯人不可见，聊向大夫哀。
上元夜和江方伯,明末清初,王邦畿,春宵爱晴暖，灯火灿然明。南国行春地，东风游子情。高门珠翠贵，小袖舞衫轻。铁骑驰横道，书生胆欲惊。
客行,明末清初,王邦畿,黯黯初春雨，迢迢薄暮天。客行临断岸，招手隔江船。旷野渺无际，孤村近有烟。欲投高士宅，须更过前田。
五日岑克昌家宴招予,明末清初,王邦畿,嘉树云初午，开尊艾酒甘。右军孙正两，万石子方三。首坐推予客，通家洽笑谈。而翁殊陟健，蓬鬓醉毵毵。
夏夜,明末清初,王邦畿,入夏苦炎热，神昏体气疲。忽然临素月，动我无穷思。清影垂杨下，凉风静夜时。无人共幽赏，天际渺何期。
与慕真轩主人,明末清初,王邦畿,爱君有深树，日夕坐其中。草木已初夏，园林尚北风。海田烟雾绿，窑火水云红。大地茫茫里，曾闲我与公。
夏日陪饶座主石航何给事紫屏游,明末清初,王邦畿,入林辞溽暑，近水纳清凉。苔藓染新绿，芙蓉佩晚香。云开北郭路，雷殷南山阳。日暮从归骑，清芬不可忘。
送欧阳韩仲应召参军,明末清初,王邦畿,一官何足慕，报国敢辞劳。王事至今日，英雄拂宝刀。潮生南海阔，霜落北风高。夕照河桥上，悲歌倾浊醪。
禅院小除与莫思微,明末清初,王邦畿,云林日已暮，钟鼓忽喧喧。灯火酬司命，文书祝至尊。随人分供果，知己聚闲言。莫忆前时事，风寒鼻易酸。
送友人,明末清初,王邦畿,江上路迢迢，风行骏马骄。梅花犹剩雪，春色半归潮。酌酒劝君饮，送君过板桥。莫愁前浦月，报国在今朝。
卧病西林闻警有赋,明末清初,王邦畿,离乱家何在，忧时病转亲。一身泊异县，八口寄同人。支夜惟高枕，闻钟亦怆神。严城明月里，独对野塘春。
丙戌腊末,明末清初,王邦畿,朔风瘦林木，长陌动烟尘。草野知今日，飘然愧古人。此心空有泪，对面向谁陈。厌著城边柳，春来叶又新。
丁亥初春重游甘竹中途留宿岑六,明末清初,王邦畿,涉草露犹湿，开林风尚寒。依然前日路，春色不同看。隔岸江声远，荒村夕照残。忙投故人宿，沽酒暂为欢。
丁亥莫春有怀,明末清初,王邦畿,一自烟尘后，亲知音信稀。出门芳草绿，闭户梨花飞。古道行人绝，长城饮马肥。临风倍惆怅，何处送春归。
往役,明末清初,王邦畿,海门初报警，城守复征夫。予里十九户，十人同日驱。遭逢甘委命，辛苦叹为儒。不及云间鹤，从教默或呼。
采薪,明末清初,王邦畿,采薪薪已尽，采采复忉忉。去叶防伤干，留山却惜毛。微微青霭远，濯濯白云高。自笑斜阳里，飘摇笠影劳。
戊子人日,明末清初,王邦畿,社稷民为贵，诸侯多宝之。前贤爱今日，天气与人宜。细草生春色，长杨缀绿丝。寄声诸父老，饮酒不须辞。
戊子谷日,明末清初,王邦畿,今春逢谷日，欢喜拜皇天。壶酒贺新岁，豚蹄祝有年。匹夫劳作止，八口赖安全。试望平田外，濛濛细雨烟。
寄怀邝湛若,明末清初,王邦畿,屋角见新月，林端动远思。候潮鱼海渺，哀野雁云悲。离乱非今日，烽烟又一时。如何春色暮，秾李嫁高枝。
忆邝舍人湛若,明末清初,王邦畿,生死曾何恨，孤忠独有君。遗书当世重，大节后人闻。霜白林初落，秋黄菊又芬。悠悠今夜月，谁与论予文。
哭英卓今,明末清初,王邦畿,泪向年来尽，今朝又哭君。情深无了日，哀极不成文。阴雨掩明月，高天盻暮云。何因梦魂里，一自不相闻。
哭梁同庵,明末清初,王邦畿,久病知难起，凶闻忽远来。情从今夕阙，语向此心该。去住同圆月，江山独上台。何如此人死，尘世总堪哀。
挽张乔,明末清初,王邦畿,何如不相识，哭君情亦悲。今人薄意气，红粉死多时。惆怅青山暮，荒凉白露滋。信陵今夕泪，曾否似生离。
寄王青海相公,明末清初,王邦畿,相公能下士，东阁揖名贤。直道惟平物，虚怀欲纳天。衣缁多难日，发白老臣年。感激平原意，西风古道烟。
寄答关蓬石先辈,明末清初,王邦畿,一别何其久，临风安所之。去年重九节，贻我仲秋诗。云水难乘兴，干戈到此时。遥闻隐樵麓，芳草但相思。
黄竹岐投陈君宅宿,明末清初,王邦畿,行止何曾定，于兹忽访君。平田淹潦水，夕日苦行人。傍路松门近，临堂秋气新。夜深谈夙昔，涕泪欲沾巾。
沉吟,明末清初,王邦畿,沉吟意莫申，杨柳向谁亲。面目惟呈己，行藏总畏人。万缘肤发假，一懒性情真。何事闻钟后，凉风亦怆神。
癸巳岁 其一,明末清初,王邦畿,隔屋鲤鱼肥，荒园芋叶稀。为儒生计拙，多难世情非。服气贪驱病，常眠欲忍饥。有情江上月，垂影到柴扉。
癸巳岁 其二,明末清初,王邦畿,帘捲东风入，门开好客过。朝烟冷如此，春色奈人何。竟日花当舞，沿山鸟自歌。不堪更相送，惆怅别情多。
癸巳岁 其三,明末清初,王邦畿,不敢耽休逸，耕田却未能。晚餐苦岁俭，晨起祝年登。欲祭嗟无位，惟心重有恒。穷途风雨夕，良友每多承。
癸巳岁 其四,明末清初,王邦畿,天地既如此，人民岂复论。卖田供赋役，买米鬻儿孙。辛苦将谁告，忧思只自存。念予还有姊，饥饿在南村。
癸巳岁 其五,明末清初,王邦畿,黄鸟嗟流落，狂歌野水西。他人将谓父，居士近无妻。香橘青犹嫩，柔桑绿已齐。瞻言周道远，何处一枝栖。
癸巳岁 其六,明末清初,王邦畿,巷深日已夕，林浅月初升。学圃仆勤课，依山人懒登。野藤穿旧架，河水濯新菱。感念新亡友，凄其不自胜。
癸巳岁 其七,明末清初,王邦畿,绿鬓搔仍短，青天望倍长。谁言江月影，犹自隔河梁。辗转不成寐，肝肠徒自伤。邻家问龟卜，芳讯见秋霜。
癸巳岁 其八,明末清初,王邦畿,孤寂养天和，皮冠竹叶蓑。拨弦知性急，观水悟情多。不愿闻时政，惟应唱好歌。无端又生事，流盻过长河。
没田,明末清初,王邦畿,草莽惭无罪，书田亦没官。为言作王圃，不杀已仁宽。身贱寡尤易，家贫免累难。不知将八口，长铗向谁弹。
拟呈雷峰天和尚,明末清初,王邦畿,乌鹊已飞江口暮，灵潮又长海门东。暌违至教青莲上，持诵清言白雪中。离火不温三宝地，艮山常静六时风。良宵何处非明月，独恨梅花不与同。
寄怀澹归大师,明末清初,王邦畿,怀师杖屦因心切，想到寒梅彻骨清。道德渐高僧谱腊，文章时满世间名。当门日午藏山影，隔水风来显鹤声。几欲访寻寻复止，静中多恐费逢迎。
送李维生寄陈活残,明末清初,王邦畿,参差杨柳海傍边，矮屋门开地势偏。相去路程无百里，不通书信有三年。燕归旧垒惊初定，鹤匝高林惯不迁。今日送君倍怀想，江城愁绪幸声传。
峡中吟,明末清初,王邦畿,苍烟晴色此溪朝，两岸寒声石气骄。猿领群儿偷腊果，鹤栖孤影候春潮。可无佳句酬灵地，况有梅花在隔桥。谁谓岭南兵火后，此中有叶未全凋。
暮春羊城社集诸公诗成寄示并索赋赋此答和,明末清初,王邦畿,屋角黄莺竟日啼，竹枝高处柳枝低。风流大雅还开社，山泽遗民亦寄题。草色绿深春已暮，梨花白尽叶初齐。城西古寺无多路，惆怅东风惜马蹄。
寄袁特丘总宪,明末清初,王邦畿,香台鸟语隔高岑，二月桃花风满林。古寺疏钟居士法，夕阳流水老臣心。异乡久住通蛮语，饮酒移时爱楚吟。惆怅五更清漏永，谏书犹自梦中深。
生日答诸亲友,明末清初,王邦畿,寻常动止皆春事，灵鹊啾啾不用占。矮屋燕归曾宿处，高天日出正当帘。姓名于世缘俱减，岁月劳人祝更添。为报山中松桂好，几时相访过茅檐。
送春,明末清初,王邦畿,昔年送春亦寻常，今年送春意自伤。杨柳叶生晴处少，蔷薇花在雨中香。东郊酒尽难教住，南浦情深不忍忘。为嘱隔年好风景，早将梅信报林塘。
小除泊舟峡口,明末清初,王邦畿,万山峡口且停桡，行客归心路转遥。黑海暗风鸣石角，五更斜月照山腰。残年历数无多日，旅邸诗成记此宵。更莫推篷望乡井，微霜上鬓不能消。
丙申长至重游端水,明末清初,王邦畿,山川形胜称灵地，父老能言出圣人。赤鲤钓来犹尚火，寒梅摘去不知春。微阳天气初生子，太岁星躔又纪申。日暮高歌岩顶上，鲁戈何自挽红轮。
春寒,明末清初,王邦畿,寒较春寒寒更寒，湿云覆地迥难乾。身添布衲多为累，手检文章寡所欢。严酒不将风力减，好花皆向雨声残。无端暗把青春过，为想朝阳照药栏。
赠祖印上人,明末清初,王邦畿,茅庵城外附西偏，稍远人家好习禅。不敢遨游惟母在，绝灵方术得师传。胸中俗事皆无著，遇处文人便有缘。寻访十朝才一见，近来多过隔江船。
客中寄内,明末清初,王邦畿,客逢风雨衣裳薄，望转乡园道路遥。梦见仪容来昨夜，修将书信寄今朝。应知晓日开明镜，若忆行人在此桥。不及巢中双燕子，怯寒抬眼把人瞧。
送俞掌天还浙次刘语石韵,明末清初,王邦畿,谁忍佳吟此日诗，客亭西畔草离离。与君欢聚无多日，良友难为遽别时。拟到山川留后会，约归鸿雁恐愆期。武林烟月罗浮梦，白白分为两地思。
喜见欧阳三一,明末清初,王邦畿,屈指违君已十年，十年魂梦在君前。今朝聚首犹疑梦，积想逢人似遇仙。乱世幸生惟有醉，旧游多死不须怜。笑看老大殊堪慰，七十须眉白未全。
送刘见颙海宪还楚,明末清初,王邦畿,泽兰湘芷待行人，越海离情去鸟频。数四乞归今始许，十年旅宦已全贫。看山莫忆前时路，学道偏宜未老身。惭愧天南旧桃李，东风三月不成春。
送王又宣司铎长乐,明末清初,王邦畿,多士称师非小可，儒林喜见简贤豪。清斋无事心能贵，大笔如椽手重操。今日为官闲自好，尼山在上仕偏高。东风马首从兹别，芳草于人梦寐劳。
柬友人擢第南还,明末清初,王邦畿,擢第京中大称情，初还谁不羡尊荣。论文至此偏增价，饮酒从今亦有名。胜笔争来求吉兆，乡人添得读书声。为官自是多忙事，曾向溪头听晓莺。
与潘浣先定男女婚姻,明末清初,王邦畿,情怀开畅爱高吟，吉兆先教见六壬。坦腹敢誇先世事，名山时引向平心。啾啾稚鸟依高树，矫矫长松下昼阴。最喜新盟联旧好，交情一倍重南金。
人日,明末清初,王邦畿,喜逢人日人宜醉，此日逢人醉转宜。人世百年能有几，春风双鬓总无私。晴明卜得无灾难，安乐时犹记乱离。良会不妨期达旦，梅花剩有过墙枝。
冬夜有怀杨无见,明末清初,王邦畿,月光照出梅枝瘦，人影寒归露气深。安得良朋通夜讲，秪须浓酒满杯斟。寻常见面多轻别，寂寞怀思倍痛心。对就雁书明日寄，名山踪迹恐难寻。
登逍遥楼,明末清初,王邦畿,逍遥楼上与人同，犹见明河昨夜风。半白潮痕沧海外，大红云气绿窗中。坐看金地平如镜，拟待银钩曲似弓。忽听夕阳一声磬，无边诗思在桥东。
寄送当路,明末清初,王邦畿,野人耳里久闻名，况有良朋每道情。正拟朝昏频请教，又逢车马动行旌。高山昨夜遥同月，流水深秋近隔城。不羡古人誇半面，梦魂相见即平生。
己亥立秋,明末清初,王邦畿,年来树木摧应尽，衰落何因别蚤秋。近海好风初及岸，远山微月渐生楼。吟诗不厌吟千遍，饮酒何妨饮百瓯。惆怅一年今又半，渔竿辜负蓼花洲。
己亥八月十四夜望月书怀,明末清初,王邦畿,经年别梦到于今，犹隔清光一夜心。金殿桂香攀不远，玉楼人影望偏沉。有期思比无期切，既见情如未见深。翘首中天已如昼，不妨饮醉大声吟。
己亥小除立春,明末清初,王邦畿,重云漠漠雨霏霏，炉火初红影共依。病妇卜云今日起，稚儿师放读书归。沿堤绿浅春光蚤，近海寒深酒力微。门径不须劳再掩，贵人车马到应稀。
送尹右民,明末清初,王邦畿,满街灯火初冬夜，于此逢人慰郁陶。十载须眉将我老，同年气谊见兄高。光辉好月临遥海，冷落残云念敝袍。聚首几宵今又别，相思依旧梦魂劳。
秋九咏 其一 秋村,明末清初,王邦畿,绕屋寒塘水气空，竹篱疏映拒霜红。笛声犊返斜阳里，人语鸡鸣晓露中。酒兴并高时岁稔，诗情多向菊花丛。年来古木稀能贵，留得孤松在社东。
秋九咏 其二 秋井,明末清初,王邦畿,挹彼寒泉感素心，此时人事有升沉。后园寂寞金瓶冷，废宅荒凉野草深。词客正苏消渴病，幽人时倚槁梧吟。罗浮剩有求仙处，明月苍烟不可寻。
秋九咏 其三 秋镜,明末清初,王邦畿,青铜一片冷无烟，金气相逢合在天。隔水微霜朝渐入，高楼明月夜长圆。芙蓉有影浑如梦，冰雪无心却类禅。莫遣此宵临宋玉，不堪泪脸向人前。
秋九咏 其四 秋灯,明末清初,王邦畿,远山疏影豆茅茨，白石漫漫客子悲。落叶欲分煎茗火，残更裁得寄僧诗。寒窗十载醒人梦，暗泪三年许尔知。北地故人应有信，好花恰结雁来时。
秋九咏 其五 奉酬钱牧斋宗伯,明末清初,王邦畿,宇宙鸿名五十年，小生犹在未生前。著书后进推宗匠，典礼先朝识大贤。历世见闻成信史，老臣心事付枯禅。何期俚语承优奖，玄晏先生序满篇。
秋九咏 其六 柬查伊璜,明末清初,王邦畿,蛮烟荒草丽天末，何事高贤辱远临。十载梦魂长若渴，数行笔札重如金。遣文多访忠臣传，往事重劳过客吟。有恨莫消相见晚，白云黄叶已秋深。
秋九咏 其七 初秋雨夕寄怀陈牧止,明末清初,王邦畿,雨冷风寒夜未休，初秋人拟是深秋。一帘灯暗文心细，四角天垂客梦周。落叶不归河北岸，寄书曾到海西头。无因百里同今夕，亦有山云过小楼。
秋九咏 其八 秋郊宴集,明末清初,王邦畿,欢聚今宵岂偶然，十年难得此周旋。况逢江草秋堪把，莫叹山堂月未圆。潮上雷声疑动地，日沉霞影若烧天。当樽有酒何妨醉，霜气侵入鬓发边。
秋九咏 其九 寄酬程周量,明末清初,王邦畿,万里春风动海涛，少年才子织金袍。榜元科第身名贵，天阙文章语气高。宫树露深官绿柳，园花云灿水红桃。南中一雁三年隔，此夕封书取告劳。
送魏和公 其一,明末清初,王邦畿,神魂久矣驰清誉，为喜高踪到竹扉。昨见便辞琼海去，今还又别翠微归。大江落日潮初上，独树繁霜叶已稀。君说故山多胜友，此时应念久相违。
送魏和公 其二,明末清初,王邦畿,行李当途欲出关，离亭有酒不欢颜。要知乡国无多路，只是梅花隔一山。知己痛心如死别，劳人渡海似生还。粤城西畔台南畔，不得留君驻此间。
浴佛前四夜与周量芝五震生元孝订游海幢寺先柬阿首座分得城字,明末清初,王邦畿,春风已作三朝别，夏月哉生此夕明。堪叹华年同逝水，却思野寺隔孤城。栽池小藕经时长，浴佛馀香濯虑清。有约届期谁后到，大师有罚记渠名。
集海幢酬张青雕舍人,明末清初,王邦畿,竹竿袅袅布翻翻，卤莽平冈草气繁。僻寺忽临天使贵，野人益信法王尊。近探地脉通全海，远爱山形露断垣。叨说南宗称极盛，南宗惟有此宗存。
游海珠寺呈同游诸公,明末清初,王邦畿,万里波涛万里风，明珠流落大江东。楼台谁信神仙宅，冰雪偏疑日月宫。镜影鸟飞霄汉上，莲花人坐海潮中。何期嘉会叨陪赏，才调中原数数公。
秋社日喜赵裕子至,明末清初,王邦畿,社事今朝兴倍浓，鹊声频噪木芙蓉。百千异宝非难得，九十高人未易逢。知有乌方留鹤鬓，不劳鸠杖笑龙钟。历阶上马今能健，何必精神叹是翁。
送谭天水入闽中寄周还梅,明末清初,王邦畿,客情乡语路迢迢，大海邻邦隔水潮。山色旧游凭鹤到，梅花新梦倩云招。琵琶不速红亭别，苜蓿难驯白马骄。为报河西桥畔月，手栽桐树不曾彫。
客中七夕,明末清初,王邦畿,今夜河星昨夜秋，水光如练月如钩。离鸾泣向梧桐树，灵鹊声归翡翠楼。东海微云晴不起，西山爽气暑全收。百年俯仰三千界，谁似仙郎不白头。
为隼儿娶妇承程舍人周量惠以雅什赋此奉答并呈芝五震生,明末清初,王邦畿,流水桃花大海东，明星灿灿竹灯红。礼仪岂为贫家设，诗句多承贵客工。稚齿昨朝初及长，壮怀今日已成翁。聪明无事频妆减，不听阳春耳便聋。
和梁芝五琴六瑩典人十七月几不归癸卯牛女夕得金赎还喜赋之作,明末清初,王邦畿,银烛生花月上弦，小星双渡大河前。箫声谙得红楼语，琴曲欣逢白雪篇。今夜忽然还太古，玄音终是属高贤。欢情似为离情倍，莫恨西风动隔年。
病居酬震生见讯,明末清初,王邦畿,一时贫病两相亲，造化仁人亦太深。传得验方难致药，凭将耐性强持心。且教痛苦消前业，漫托幽闲理旧吟。过日午云秋热减，寺僧迟尔一追寻。
赠屈贲士仪部泰士职方,明末清初,王邦畿,吁嗟漠漠步维艰，不敢安居有愧颜。劳瘁十年双泪尽，飘零万里一生还。禁承母命论时事，爱著僧衣住旧山。兄弟壮年怀并美，风流谁复与追攀。
赠旋庵阇黎,明末清初,王邦畿,骨气昂藏大丈夫，生成罗汉画中图。动将脚板千人饱，静到心头一事无。菩萨肝肠痴不断，瞿昙颜色血全枯。问年五十才添一，生日盘兰斋满盂。
赠岑梵则,明末清初,王邦畿,廿载须眉似一朝，精神炯炯行昭昭。多轻喜怒天怀直，少见忧愁乐事饶。绝妙诗篇传后辈，太平人世历先朝。长生参得无生理，奉佛堂西种药苗。
八月十五夜玩月 其一,明末清初,王邦畿,几宵风雨暗江城，月到圆时天便晴。胜事于人难得料，秋光入树易成声。千寻丹桂生空碧，一颗明珠出太清。云鬓嫦娥曾不改，急将灵药学长生。
八月十五夜玩月 其二,明末清初,王邦畿,当头明月任人看，此夜嫦娥也不寒。宝塔佛空金世界，霓裳人倚玉栏杆。山河有影归魂魄，冰雪成灵入肺肝。万里管弦专一夕，鸣鸡三叠未曾阑。
寄翁山子,明末清初,王邦畿,几载音书隔广陵，海潮空落月空升。自闻归棹思携手，得见新诗辄服膺。蝉噪高枝声自远，鹤还故里感方兴。如何慰藉离人梦，肯信秋风不可乘。
送尹右民北上,明末清初,王邦畿,遥望长安暗路尘，北风催客雁声频。文心此去高时价，好语偏留慰旧人。桂树影摇波底月，梅花香透岭头春。竹林未必皆贤隐，曾见山公据要津。
席上有赠呈芝五,明末清初,王邦畿,台上莺声台下听，截然诸乐一时停。只因郎在歌偏误，不怕人知眼屡青。当众故开题赠扇，疑人时隐绣花屏。定情岂必烦盟约，醉不逢君意不醒。
集自公房 其一,明末清初,王邦畿,菩提树北戒坛西，禅侣相依好并栖。苔藓喜幽沿地绿，芙蓉宜日与人齐。看将劫火归鳌背，觅得残碑剩马蹄。有月今宵圆未缺，竹篱新粉不妨题。
集自公房 其二,明末清初,王邦畿,粤台兵半移家去，虞苑僧多奉佛还。荒草久墟戎马地，茅堂新置两三间。门当朱殿明如火，屋背高城隐似山。俗客往来曾不厌，菊花开日有人闲。
有怀周还梅,明末清初,王邦畿,春风送别大江边，烈火桃花照客船。海屋彩云辞鹤去，石堂明月向人圆。远山缥缈青无影，近水汪洋白有烟。怅望遥天秋雁断，一书三载不曾传。
送梁芝五北上,明末清初,王邦畿,霜天云影散秋阴，白鹤高飞出旧林。万里路程今日别，三春书信隔年心。沿江就店频沽酒，拉客弹君始赎琴。明月满蓬风更好，梅花香梦岭头深。
酬和公芝五宿灵洲寺见怀病中,明末清初,王邦畿,禅栖林影在虚空，佛火如星浪里红。百八咒钟开鬼国，二时潮鼓报鲛宫。鹤移高树惊生客，月起前山忆病翁。此夜老龙曾不寐，听君吟咏水声中。
六十四方草堂堂前梅重阳日一花开,明末清初,王邦畿,高枝独立迥无邻，先报琼华第一春。气骨定知名士品，须眉应类上仙人。似窥玉盏酬佳节，疑笑金英狎隐沦。冰雪文章谁并美，草堂新咏见丰神。
姑苏怀古,明末清初,王邦畿,歌舞声高霸业空，阖闾城畔太湖东。清风伍相孤祠里，明月三吴一沼中。鹿性已忘台草绿，鱼心犹怯水灯红。春秋事在书生梦，立马哀吟恨不同。
楚宫,明末清初,王邦畿,五千里地昔称雄，馀烈犹存霸国风。雒水一窥周室鼎，秦庭拾得楚人弓。宫中颜色誇腰细，泽畔文章怨命穷。头上有天难问处，江陵树色月朦胧。
咸阳怀古,明末清初,王邦畿,西风马过雍州地，叹息山河果异常。天府自堪传万世，人情惟诵法三章。数竿野竹侵宫殿，七尺高坟葬帝王。禾黍正当秋晚熟，不胜愁思在斜阳。
燕台怀古,明末清初,王邦畿,地入燕州白日沉，寒云莽莽水阴阴。亦知匕首无成事，只重荆轲一片心。老马过宫频内顾，高台游客独长吟。朱书玉简先朝物，流落人间直至今。
沛中,明末清初,王邦畿,沛云丰草日初黄，瘦马游人鬓易霜。未有不亡天子国，到来犹见帝王乡。千秋事业歌三转，一统山河泣数行。八月瓮头新酒熟，牧童誇说汉高皇。
邺中,明末清初,王邦畿,衰柳秋风古邺城，萧条识得故宫名。云疑大汉将军墓，鸟哭当年王霸情。多少英雄经过此，消沉铁笛两三声。昔时人事今时鉴，西望长安孤月明。
蜀中,明末清初,王邦畿,吴魏山河据最先，君臣于此岂徒然。霸图天定三分国，王业人谋四十年。谁料兴亡关后主，每观人物忆群贤。江淮馀烈犹思汉，怅望湘南远树烟。
隋宫,明末清初,王邦畿,隋家往事重徘徊，鹤影多从此地来。文帝未崩炀帝立，杨花初盛李花开。黄昏旧观归新月，白日荒塘应薄雷。玉玺似疑难再得，不妨歌舞后人哀。
金陵怀古,明末清初,王邦畿,王气升沉想象中，蚤潮云白暮潮红。楼台六代归荒草，礼乐先皇出故宫。未信长淮终不返，有时明月自当空。行人南向诸陵近，潦水那堪荐晚风。
洛神,明末清初,王邦畿,洛神之贵贵非常，宝鬘华琚帝子裳。独立波心人尽见，转朝山面水生香。飘飖异地难同语，寂寞东藩易感伤。望月极明明不极，芙蓉花落过横塘。
湘妃,明末清初,王邦畿,神尧二女盛威仪，妇德文心想见时。水阔洞庭人自远，月明瑶瑟怨何悲。长存庙貌遗双影，不定心情属九疑。过客有怀君莫告，西风吹折楚江篱。
巫女,明末清初,王邦畿,山色微濛月色黄，西风零雨未成行。高唐复见游云梦，帝女偏留嫁楚王。两度光华频出峡，一秋鸿雁不浮湘。贵家公主宜珍重，瑶瑟声哀隔汉阳。
文君,明末清初,王邦畿,王孙少女太聪明，辨得文章审得声。轻薄世间皆俗物，重令才士不成名。亦因好命宜佳婿，安得他人似长卿。一过临邛春便暖，为君酒醉为君评。
绿珠,明末清初,王邦畿,春风颜色艳当前，万斛明珠亦黯然。金谷已荒游赏处，高楼空忆报恩年。纵令烈士难为比，就是雠人要可怜。怪得白州双角井，藉卿名字至今传。
麻姑,明末清初,王邦畿,方才修炼便成仙，女伴过从上得天。皓齿叩声朝六六，碧桃载树岁千千。黄金药鼎流云气，白玉经坛照月圆。曾笑老人星自苦，中宵朝斗已多年。
明妃,明末清初,王邦畿,独立闲情傲绝伦，双眉长日未曾颦。秪知明镜誇倾国，那省黄金赂使臣。皇帝始怜当日事，琵琶不暖玉门春。若非竟嫁单于去，如此光芒必动人。
秋怀 其一,明末清初,王邦畿,天柱安危未易闻，星光河影隔重云。桂华谁信黄金落，琼树虚传白玉分。十二阑干新布置，三千歌舞旧同群。何繇双翼归龙驭，南岳山移北岳文。
秋怀 其二,明末清初,王邦畿,渡海乘风见小仙，白龙人刺赤龙船。已知世界全无地，遂令波涛尽拍天。折简不邀王母驾，长星空上玉皇笺。迢迢昨夜西风起，不及山长是马鞭。
秋怀 其三,明末清初,王邦畿,十三学舞正垂髫，十四谙吹紫洞箫。十五宫中初选入，百千人里荷恩饶。麾蛟自可移沧海，跨鹤真能上碧霄。今日见君如昨日，玉阑曾忆旧河桥。
秋怀 其四,明末清初,王邦畿,砍折珊瑚毁玉田，楚云为雨晋云烟。虹蜺不返双龙驾，环佩空留五凤天。芳树昔栽仙露下，上坛曾筑帝星前。何因醉入蓬莱殿，薄倖名将世上传。
秋怀 其五,明末清初,王邦畿,刘郎一去杳无闻，西陆长河竟两分。潮水不圆南浦月，天风空覆北山云。灵旗暮雨疑神女，青翰高秋想鄂君。金锁未销三岁字，尺书何处凤凰群。
秋怀 其六,明末清初,王邦畿,李耳高名最擅场，此君丰度不寻常。心持帝命风雷合，手握天符日月光。白鹤几时栖太华，青牛今日忆咸阳。秋霜莫虑摧蓬鬓，为得灵洲不死方。
秋怀 其七,明末清初,王邦畿,剑术雌雄自有神，负恩元是报恩人。辘轳暗转银床晓，輘轹轻移玉宇春。不信丹丘为有种，须知黄道即良因。蓬山多少名仙籍，曾把云旗向北辰。
秋怀 其八,明末清初,王邦畿,蓬阙规模不染尘，玉罍金镜俨然陈。老君端坐皆称圣，童女烧香不嫁人。雁使未归玄宅表，凤书惟纪碧城春。彤墀忽听霓裳曲，广袖峨冠妙入神。
问梁同庵居士病,明末清初,王邦畿,兰生涧底当承露，竹长阶前便近云。斯道何人堪共语，半生老我始逢君。高楼明月秋初上，古寺疏钟夜未分。料得此来应有意，碧山流水岂离群。
道经江门登舟访万明府时省秋郊外赋此寄之,明末清初,王邦畿,芦白山空见雁行，江天翘首一苍苍。西风古渡人初到，明月孤城菊正黄。官舍棠阴晴亦雨，客怀葭菼露为霜。因君为政思王道，夜听弦歌紫水旁。
赋得蝉声,明末清初,王邦畿,玄鬓临风见自迟，空天云响迥秋思。古槐汉苑水流处，衰柳隋堤日落时。疋马关山犹感别，美人迟暮易生悲。长松谁会蒲团下，清露零零静者期。
重游冈州有怀,明末清初,王邦畿,葭菼苍苍客思催，江门流水重徘徊。寒潮日暮雁初落，野岸秋深人又来。两度黄花淹旅梦，半山明月独登台。劳劳沧海云踪远，夜听孤城画角哀。
海云寺送侯商丘伯若孩奉母田太夫人榇还,明末清初,王邦畿,愁绪离情未易任，石桥杨柳日阴阴。伯仁痛泣孤臣泪，元直先归孝子心。流水竹声萧寺远，白云秋色汴河深。梧桐若已题高冢，回首疏钟共晚林。
入雷峰忆崔行者石师 其一,明末清初,王邦畿,诃林病处已生悲，死去青山切梦思。芳草夕阳禅定后，闲园啼鸟客来时。十年辛苦心情尽，一片精灵山水知。犹忆亭西孤月上，夜深僧语为君期。
入雷峰忆崔行者石师 其二,明末清初,王邦畿,古寺疏钟正晚晴，林间啼鸟不胜情。庭前未證空王法，石上犹留行者名。夹岸平田松径远，近山流水竹房清。他时若报庐山信，潮歇溪桥三两声。
藏经楼上作 其一,明末清初,王邦畿,高楼明月迥无烟，举目山河思渺然。成佛耻居灵运后，赋诗呈向远公先。梦思南海飘甘露，观想东潮化白莲。谁识云间朱顶鹤，玉书衔得下西天。
藏经楼上作 其二,明末清初,王邦畿,独上层楼一壮哉，海天云树重徘徊。蒲萄涧口潮初入，杨柳溪头客又来。复道朱阑通梵苑，深春黄鸟下香台。几宵明月空遥想，阁牖西边尽夜开。
客中呈苏元易并示隼儿,明末清初,王邦畿,草生堂砌烟皆绿，梅借晴光色自增。长路随行怜稚子，旅怀同住喜良朋。十年屏迹同圆月，此夜寒斋共一灯。西望越云最高处，名山惭愧未能登。
送慧清上人往天童,明末清初,王邦畿,近来耆宿多衰谢，白发如师兴志高。年踰七旬犹好学，日行千里不辞劳。贱沽器皿供于役，贵得因缘在此遭。寄语远山诸老大，南能溪水盛吾曹。
杂词 其一,明末清初,王邦畿,旅况离情倍黯然，绮寮东向碧梧前。西风黄叶经三落，明月中秋好再圆。凤吹迢遥秦苑里，天香消息楚台边。昨宵一梦分明甚，梦见佳人事管弦。
杂词 其二,明末清初,王邦畿,翠幔疏帘夜有霜，漪兰隔水暗生香。萝丝轻曳佳人带，菊蕊黄飘公子裳。蜀锦被寒添好梦，越萝秋晓试新妆。上天不夺人间愿，会见花枝出短墙。
杂词 其三,明末清初,王邦畿,万里晴空月满天，高楼何处见秋烟。琉璃光透黄金世，罗绮轻飘白玉仙。凤曲昔时曾有约，雁书今夜若为传。天台有路垂垂近，共道红桃绿柳边。
杂词 其四,明末清初,王邦畿,佳期遥卜冶情多，银浦迢迢静不波。鳷鹊桥高明月蚤，凤凰弦细美人过。一双蜡烛光中见，八幅罗裙锦上拖。大鼓一声歌板歇，侍人齐出意如何。
杂词 其五,明末清初,王邦畿,相思一夜苦离忧，独语喃喃不肯休。明月下山天睡晓，疏星在户鬓横秋。马牙香煖金狮子，凤胆瓶簪玉绣毬。知有佳期心欲速，不胜长盻在楼头。
杂词 其六,明末清初,王邦畿,威仪谱得汉宫妆，云鬓斜松抹两行。眉柳自矜春色嫩，脸桃人恨粉痕香。未酬心愿依三宝，为爱文章礼七襄。更羡无人知此事，夜深偷绣嫁衣裳。
杂词 其七,明末清初,王邦畿,沉香为栋玉为闾，才子佳人自古誉。云暗几时归李靖，月明今夜嫁相如。一心欲报琼瑶赠，百两何劳玳瑁车。户外众星何历历，横塘秋落下芙蕖。
杂词 其八,明末清初,王邦畿,冰簟银床冻欲惊，高天闻得雁归声。绣书寄去频无梦，锦字传来密有情。一片白云东户晓，四更残月半窗明。侍儿暗会明朝事，贮得梅花粉露清。
惆怅 其一,明末清初,王邦畿,东山不见梅花白，西海重逢柳叶青。蓬岛自疑仙有籍，上池空叹药无灵。春归凤尾频劳蝶，水长鸡头细泊萍。惆怅暮云复惆怅，洞箫吹出好谁听。
惆怅 其二,明末清初,王邦畿,人间天上广无期，髣髴情怀惨澹思。花气欲阑人去后，灯光犹在梦醒时。分明细语心能忆，悯默灵魂唤未知。惆怅烧香终不返，少君方术益教疑。
惆怅 其三,明末清初,王邦畿,水绿山青酒满壶，几朝消息属虚无。前庭寡鹤当春舞，隔树晴鸠尽日呼。芍药绣成犹护架，丁香栽就未曾扶。谁言草木无情物，三月蔷薇叶自枯。
惆怅 其四,明末清初,王邦畿,花枝先折不逢春，月镜初圆又缺新。天下语将如此事，亦教肠断路边人。亲承泪眼为长别，似有馀言未尽陈。惆怅几时消得了，碧山无影海无尘。
惆怅 其五,明末清初,王邦畿,当时别恨尚寻常，过后思量倍断肠。灵雨不归神女梦，远山犹靓美人妆。兰摧楚泽生年浅，玉瘗蓝田逝日长。欢乐几何忧患广，春风蓬鬓有秋霜。
惆怅 其六,明末清初,王邦畿,流水潺湲东复东，劳劳尘世果何功。千年恨并今宵里，两载情归一梦中。晓入彩云全镜没，夜深明月半床空。何因卯酒无醒日，槛外海棠红不红。
惆怅 其七,明末清初,王邦畿,天阶雨绝净无尘，历历明星高照人。白鹤不传沧海信，彩鸾空舞锦城春。秦楼落月犹疑帝，落浦回风若有神。同是昨宵杨柳影，昨宵欢喜此宵颦。
惆怅 其八,明末清初,王邦畿,旭云晴日影曈曈，竹恨花缘梦未终。香破纸窗来茉莉，红销银浦没芙蓉。河洲六载才逢吉，雷泽当年已兆凶。岂谓佳人难再得，哀知无益罢无从。
惆怅 其九,明末清初,王邦畿,一片芳魂定不迷，幽冥之事渺无稽。玉坛荐籍行朝北，金像弹经跪向西。皎皎月华犹未满，青青柳叶几曾齐。终朝不断杯中物，欲把兹怀醉不题。
惆怅 其十,明末清初,王邦畿,屋生蛛网壁生苔，绣幕深垂久不开。三月砌花皆落尽，今朝梁燕复归来。鉴无留影光常满，匣有馀弦韵自哀。或者云边乘鹤返，东风一试上高台。
惆怅 其十一,明末清初,王邦畿,绿槐树下云初散，苦竹篱根月又生。今往昨来成幻梦，云亡如在不分明。鸳鸯岂复乘潮至，蝼蝈空闻彻夜声。若是丈夫无泪落，也应赊取哭斯情。
钟鼓岩,明末清初,王邦畿,环海风生古渡晴，孤舟霜落野烟轻。危桥忽引空岩路，复涧徐闻流水声。虚室昼昏山乳湿，寒潭潮长石床平。晨钟为警蛟龙宅，报到天门旭日生。
初春呈黄相国,明末清初,王邦畿,长陌无烟杨柳新，轻云晴日蔼芳辰。梅花香喷楼台晓，草色青回天地春。一代高名推作者，九重盛事见纯臣。东风桃李无寒谷，南北枝头雨露均。
立春观春之作,明末清初,王邦畿,淑气氤氲辇路东，迎阳光彻未央宫。三千礼乐春风里，八百山河晓日中。御柳拂云初换绿，林花待露欲舒红。祁祁士女欢无极，颂祝君王万福同。
上鲁藩滋阳王,明末清初,王邦畿,海岳春风长绿条，蕊珠璚树雪初消。三年报政隆开国，正月书王凛圣朝。殿阁日长为善乐，和鸾晨入令仪昭。天潢弥笃亲亲谊，百福攸同世泽遥。
奉送瞿阁老出镇桂林,明末清初,王邦畿,腊尽江风杨柳丝，楼台晴日迥生姿。周公坐论三王道，方叔行看六月师。石室天光云欲晓，桂林春色雨初滋。劳劳西望旌旗远，元老谋猷见此时。
寄呈楚督何阁部,明末清初,王邦畿,元老雄风控上流，汉家形胜在荆州。云连西蜀巴江水，天接南溟越海楼。万里狂澜回一柱，十年神剑定千秋。烽烟霜鬓今何似，珍重无贻圣主忧。
呈饶座主侍御,明末清初,王邦畿,平海迢迢不动澜，梅花开后雁声残。上书夜听金门诏，补衮人传铁面官。待露蕙兰皆有色，经霜松柏不知寒。兴朝疏草青天上，明月盈盈万里看。
送杨仪部,明末清初,王邦畿,寥海风生烟雾开，曙天云气日昭回。六龙东御朱旗绕，双凤西衔紫诰来。兰茝幽香闻禁苑，蒹葭秋水涨城隈。遥知圣主恩波渥，赋奏长杨猎骑催。
黄舍人符升秩迁客部奉使册鄢陵王兼捧前任荣封诰命就道还里赋此送之,明末清初,王邦畿,青山相送草茸茸，二月桃花客路秾。家学相公敷教远，中兴天子赍恩醲。芝传西省泥初熟，桐拜南宫叶可封。惆怅倦游辞赋客，长杨春色听晨钟。
戊子中秋奉和关蓬石吏部,明末清初,王邦畿,为爱中秋胜去年，天香摇落暮云边。渴消仙露金盘近，光满皇舆玉镜悬。酒色遥分河汉影，雁声轻散芰荷烟。庾公不遣南楼兴，谁和西风白雪篇。
闻雁,明末清初,王邦畿,长空嘹亮两三声，已遍西风百里城。嗟尔避人非避世，是谁同听不同情。衣冠择地皆南向，关塞寥天杳北征。惆怅不传苏武信，残灯剔尽梦难成。
琴心,明末清初,王邦畿,白云流水古城西，雷雨琴心夜不迷。坐到四更天气好，一溪明月柳条齐。
送人,明末清初,王邦畿,大海风吹枯柳枝，期君听我送行诗。今朝潮落看潮上，莫叹书生不遇时。
高歌,明末清初,王邦畿,芙蓉红白间花开，水满溪头酒满杯。且莫高歌怨灵雨，恐惊山鬼向人来。
别梁梿,明末清初,王邦畿,微月残云天似光，潮鸡啼处客心忙。如何不及浮萍子，犹自连宵匝海傍。
送何绛适楚,明末清初,王邦畿,荷叶如箕任簸扬，明珠成雨落池塘。江陵日暮歌声起，且为停车问楚狂。
光阴,明末清初,王邦畿,百岁光阴千岁忧，一年春色在楼头。东风不管人间事，随意花开与水流。
江楼待月同易训陶璜,明末清初,王邦畿,相见今宵亦偶然，高楼同待月明圆。重云不散虚空影，深夜人归大海烟。
住庵,明末清初,王邦畿,广池高竹小茅庵，咒语频宣义不谙。久住僧衣偏借著，瘦容人拟是瞿昙。
寒夜怀梁佩兰,明末清初,王邦畿,昨书曾报过吴城，细数行人马上程。寒月满湖圆又缺，今宵应到旧南京。
易训新婚遽拟楚游诗以寄之,明末清初,王邦畿,塘柳初花月影新，高烧银烛照青春。相逢神女如轻别，得见襄王亦笑人。
江上吟,明末清初,王邦畿,沿江万里绝人烟，草色青青远到天。八月鸬鹚闲自立，农夫不种水潮田。
赠何昆调,明末清初,王邦畿,何事深山与广池，幽人住处即相宜。半间板阁西城外，听得琴声月上时。
闺情 其一,明末清初,王邦畿,绣户轻烟柳叶遮，长堤隔水日西斜。年年空种当归草，白马何曾解到家。
闺情 其二,明末清初,王邦畿,红日低沉复上天，月光破缺又生圆。如何一去无消息，惟见楼头柳树烟。
闺情 其三,明末清初,王邦畿,日出东方花满枝，繁忧如草暗生时。洛阳城下多灵卜，断得归期意亦疑。
湖中曲,明末清初,王邦畿,湖西望湖湖水平，湖东望湖湖水生。湖中鲤鱼喷湖水，似郎白马湖中行。
送朱士琏归南州 其一,明末清初,王邦畿,南天风雨黯南州，折柳春江南渡头。聚散一时君莫叹，百年终有此离忧。
送朱士琏归南州 其二,明末清初,王邦畿,青青江草白头官，樽酒离亭心暂宽。莫话归期轻易得，廿年人事试君看。
赠百岁人,明末清初,王邦畿,斯世人如上世人，游鱼天外不惊纶。百年治乱无闻见，却笑桃花更避秦。
留别池公兰若,明末清初,王邦畿,云气须臾变化中，海潮雨过夕阳红。浮生那得长闲者，纵有扁舟不任风。
送行,明末清初,王邦畿,野塘飞扑柳花新，想见城边已暮春。十载尚馀如许话，不堪风雨送行人。
海云寺咏木棉花,明末清初,王邦畿,水气凉生晓日中，阶前过雨寺前风。坐忘一树无青地，疑是霜林叶尽红。
咏木棉花,明末清初,王邦畿,奇花烂熳半天中，天上云霞相映红。自是月宫丹桂种，嫦娥移植海门东。
徙仙洞送石鉴禅师归省墓田,明末清初,王邦畿,闻师仙洞旧家山，大孝心伤白草间。名属洞仙犹在劫，莫将沧海泣人寰。
寄董玚,明末清初,王邦畿,微微江路暗生烟，别梦如云远隔天。为报山阴寒雪夜，到门应有子猷船。
与曾师度,明末清初,王邦畿,知命逃名世外身，之齐之楚复之秦。莫言海内无人物，算得英雄是甚人。
寄周襄绪,明末清初,王邦畿,寒月微明木叶疏，故人空叹久离居。冻深海水冰成地，不见江间锦鲤鱼。
怀魏礼,明末清初,王邦畿,昨冬归去今春信，言是端阳入楚山。吟取荆州旧时事，洞庭秋尽客应还。
客怀,明末清初,王邦畿,钱唐江岸浙东西，看月才高又看低。莫怪客怀吟不断，一江声听百虫齐。
寄朱彝尊,明末清初,王邦畿,白雪文章白玉人，见时犹悔别时频。何如潮水皆通海，一令梅花隔远春。
宋人咏,明末清初,王邦畿,苗长低田病上身，变将旧业别乡邻。谋生且莫誇奇货，章甫何劳适越人。
晋人咏,明末清初,王邦畿,博带高冠不入情，风流岂尽盗虚名。手持百八枯棋子，决胜符坚百万兵。
与梁文桂乞酒,明末清初,王邦畿,昨宵美酒承君醉，醉后思生酒醒时。有客不须留美酒，恐人醉后又生思。
寄平远,明末清初,王邦畿,词赋相如在客中，酒杯深夜烛花红。临邛自昔称贤令，莫使琴声惊断鸿。
明珠曲,明末清初,王邦畿,大海明珠得最难，白云渺渺水漫漫。山川至宝多灵秘，不世佳人奉一丸。
游仙词 其一,明末清初,王邦畿,步虚离地不沾尘，云送风行露半身。呼吸九州游已遍，到来招手戏时人。
游仙词 其二,明末清初,王邦畿,曈曈云影海潮中，花发扶桑满树红。莫是太阳金弹子，琼楼人面尽朝东。
游仙词 其三,明末清初,王邦畿,池藕生花月满圆，遥闻天乐宴诸仙。彤墀玉女皆朝立，王母新开第九筵。
游仙词 其四,明末清初,王邦畿,绮阁文窗夜辟时，梧桐月照凤皇仪。座中最上称仙伯，广额高悬双耳垂。
游仙词 其五,明末清初,王邦畿,绛缕蓬莱戴巨鳌，天风吹动碧云涛。海东偷觑无人处，出水珊瑚百丈高。
游仙词 其六,明末清初,王邦畿,瑶池池水水涟漪，明月波心绝世姿。借问何如贵如许，洛川公主第三姨。
游仙词 其七,明末清初,王邦畿,黄竹心虚户可开，小仙人爱住楼台。高高层数明窗里，亲见周王八骏来。
游仙词 其八,明末清初,王邦畿,金砂鼎里火红烧，咒铭天书岁月遥。阆苑秘方谁得见，玉瓶甘露手亲调。
游仙词 其九,明末清初,王邦畿,千褶帷裳八角巾，高情慈相不知春。红桃子熟红如火，掷向人间与世人。
游仙词 其十,明末清初,王邦畿,帝子曾游伊洛间，紫云如盖护高山。殷勤寄向时人语，有日仙人驾鹤还。
游仙词 其十一,明末清初,王邦畿,鸡犬闲闲绿树烟，世间名此是神仙。玉皇雨露宽如海，瑶圃人耕不税田。
游仙词 其十二,明末清初,王邦畿,金宝如泥用不灵，银台玉殿水晶屏。仙家所贵惟仙品，一坐莲花气便馨。
游仙词 其十三,明末清初,王邦畿,听得前山伐木声，偶来樵者不知名。仙翁一局千年事，那识人间有姓嬴。
游仙词 其十四,明末清初,王邦畿,何如世界沉云夜，犹是仙人朗月中。天上到云云到地，两层风景不相同。
游仙词 其十五,明末清初,王邦畿,琉璃宫殿久逾新，仙籍同编一代人。瑶草不曾生感慨，绝无金气有芳辰。
游仙词 其十六,明末清初,王邦畿,白玉精神赤玉颜，早云出去暮云还。神仙不绝人间世，多在名山大泽间。
游仙词 其十七,明末清初,王邦畿,不服丹砂骨节轻，霎时仙术浑然成。如何三十三天上，只手推开百二城。
春灯曲 其一,明末清初,王邦畿,牡丹火树艳红催，马踏车行响似雷。传说震方方位好，美人多爱向东来。
春灯曲 其二,明末清初,王邦畿,过虑东风禁夜城，春光不满少年情。拉将三五横街去，仄调边阑小鼓声。
春灯曲 其三,明末清初,王邦畿,暖风初入海棠枝，薄锦轻罗未尽宜。明月正中花气湿，并肩疑是怯寒时。
春灯曲 其四,明末清初,王邦畿,兰丛翠叠气氤氲，月相庄岩看未真。手里星星香线火，曾无分与饮烟人。
春灯曲 其五,明末清初,王邦畿,士女当春重采头，神前灯下卜三筹。若逢皆胜为神许，许请灯归隔岁酬。
春灯曲 其六,明末清初,王邦畿,宽平郊地夜嘈嘈，出手烟花合自劳。弟子到齐齐起火，九龙天上阿谁高。
春灯曲 其七,明末清初,王邦畿,街头谜语苦人思，箫鼓当前总不知。定要中时方罢手，重轻灯信听灯师。
春灯曲 其八,明末清初,王邦畿,沿门灯挂昔时春，锦绣知为上户人。世事尽归文字贵，长天不动海门尘。
春灯曲 其九,明末清初,王邦畿,大花红纸榜迎禧，庆赏还同十五时。闻道上元能赐福，也应先赐与穷儿。
宫人入道 其一,明末清初,王邦畿,蚤抛铅粉卸胭脂，珍重威仪步较迟。金殿正辞方宠日，玉颜人惜未衰时。
宫人入道 其二,明末清初,王邦畿,平明西院尽门开，敕赐宫人送别台。粉黛一时皆出送，众中香引玉冠来。
宫人入道 其三,明末清初,王邦畿,昨宵初学颂金经，围匝多人白玉屏。不觉旧腔时露出，急敲声磬盖人听。
宫人入道 其四,明末清初,王邦畿,蚤时曾侍御屏东，上苑新花赐晚红。不信仙人乘鹤去，绝无馀梦入宫中。
宫人入道 其五,明末清初,王邦畿,玉坛琪树洞门开，为恐君王朔日来。碧砌有花皆北向，长幡高挂七星台。
人日社集 其一,明末清初,王邦畿,今年逢闰立春迟，人日梅花尚在枝。折取一枝赠行客，他宵应记别离时。
人日社集 其二,明末清初,王邦畿,诗人省却贺新年，此日期过众亦然。席次是谁应坐坐，一时人便给新笺。
人日社集 其三,明末清初,王邦畿,云霞初艳正开帘，春兴浓将社事严。就日命题皆一样，阄分各体自家拈。
人日社集 其四,明末清初,王邦畿,酒热银瓶箭插壶，何妨赤脚大声呼。千年人日人谁在，不羡雕虫小丈夫。
人日社集 其五,明末清初,王邦畿,酒筵欲罢蜡红催，例不成诗不许回。携得一双金橘子，袖中无计放将来。
人日社集 其六,明末清初,王邦畿,故事迎春世罕稀，鼓声高振路尘飞。朱门不厌多男子，牌额先前送白衣。
夏日承本师天然和上属阿字持书沈阳诗扇寄示赋此奉答兼怀阿公,明末清初,王邦畿,法王垂念严蒸苦，惠我清风白雪词。良友几年无信息，辽阳秋听鹤归时。
西宫词送徐士彦赴罗阳幕,明末清初,王邦畿,杨柳萧萧梦不成，高楼微月夜深情。可怜昔日擅歌舞，却向西宫听漏声。
昔日,明末清初,王邦畿,大江昔日竞繁华，杨柳溪头姊妹家。微月管弦牛女夕，满船灯结素馨花。
送陈旦升还浙简董无休,明末清初,王邦畿,何如相见复相违，衰柳江边带夕晖。话到别离心便咽，明年又恐送君归。
金陵书事,明末清初,王邦畿,绣帘春色酒旗风，堤上桃花对面红。歌拍满楼人满月，不知青草六朝中。
寒雨,明末清初,王邦畿,寒雨潇潇生暮烟，西风黄叶落无边。昨宵关外飞书至，不是廷臣不与传。
燕,明末清初,王邦畿,玄燕西飞入楚乡，洞庭秋色起微霜。月明千里行人绝，杨柳萧萧江水长。
春已去,明末清初,王邦畿,荒郊寂寂雨初晴，燕语莺啼野水清。日暮落花春已去，东风依旧尉陀城。
江城三月曲 其一,明末清初,王邦畿,渺渺江云欲雨天，一溪遥在白云边。东风日暮频相望，流水春深未满田。
江城三月曲 其二,明末清初,王邦畿,江天漠漠雁鸿飞，草色青青麦叶稀。犹忆溪边旧时节，店花三月鲤鱼肥。
江城三月曲 其三,明末清初,王邦畿,江城如带一烟中，溪水无人木槿红。啼鸟未阑山雨去，夕阳多在板桥东。
溪女,明末清初,王邦畿,十里晴云霭绿烟，桃花红绽落梅边。隔溪浣女时相谑，道是今年胜去年。
晓漏,明末清初,王邦畿,白简朱衣晓漏催，平明春色御门开。不知辇下承恩者，谁从銮舆入楚来。
日中,明末清初,王邦畿,日中晴色出云端，楚楚精神晔晔冠。路遇故人频告语，承恩新拜广文官。
枇杷子,明末清初,王邦畿,枇杷子熟柚花香，游子东风欲断肠。溪上有云谁可渡，数声啼鸟在斜阳。
庚寅冬夜宿诃林,明末清初,王邦畿,飒飒西风万木平，微微古寺一灯明。虚堂独坐闻寒雨，疑有孤魂泣夜声。
客夕,明末清初,王邦畿,荒草茫茫大地风，野花犹发破垣东。前山日落归何处，寒雨疏灯客梦中。
题画寄曾炜,明末清初,王邦畿,小春古木缀寒青，石涧无人霜露零。世事感怀生白发，迟君明月向孤亭。
当路索近草赋此答之,明末清初,王邦畿,莺啼燕语一时新，杨柳闲庭懒记春。贫贱姓名犹自厌，那堪吟咏更呈人。
西施咏,明末清初,王邦畿,颦里西施貌若仙，吴王宫里斗婵娟。三千粉黛承恩重，又上西湖范蠡船。
即事,明末清初,王邦畿,日长习静无他事，避暑诃林塔殿中。多谢老僧新惠席，铺开南地恰当风。
送人游西湖,明末清初,王邦畿,欲往西湖未暇身，风光辜负少年春。三城渡口梅花发，两眼睁睁只送人。
五日,明末清初,王邦畿,万事无如一醉乡，溪边流水石蒲香。芙蓉此夕花应发，莫向桥西吊楚裳。
赠张穆之 其一,明末清初,王邦畿,忼慷肝肠面血红，硬须如铁向西风。莫愁五十无知己，壮气犹存骏马中。
赠张穆之 其二,明末清初,王邦畿,廿载文章动汉京，黄金如土不留情。名山游尽逢僧语，半偈常参气渐平。
题美人图,明末清初,王邦畿,闲情悯默坐方兴，懒臂斜申唤不应。恰似当年初会著，终宵无语只心承。
有赠,明末清初,王邦畿,十五谁家窈窕娘，春风闻得麝香香。盻予一盻全无语，笑倚人肩若不妨。
题画呈梁观,明末清初,王邦畿,大暑当时局蹐居，故人持画索新书。溪边最爱个亭子，置我其中便自如。
咏秋海棠,明末清初,王邦畿,琼楼仙子赐金冠，贝锦霞披列上官。昨夜玉皇巡幸处，东风南国最先观。
铁冠图,明末清初,王邦畿,国破家亡泪未乾，铁冠图演可谁看。杜鹃声在前山树，细雨如丝春气寒。
梅坳题石 其一,明末清初,王邦畿,美人坟上日初斜，素练澄澄一望赊。兰佩已销香涧草，粉痕犹带暮天霞。残碑终古遗秦字，流水千年入汉家。目极此时人不见，断肠开尽野棠花。
梅坳题石 其二,明末清初,王邦畿,索索西风万壑哀，冢边荒草夕阳开。水流花落人何去，云白山青雁独来。素女有灵淹梦泽，楚王无路问阳台。可怜金粉飘零日，又长千年一劫灰。
杂诗,明末清初,陈子升,绡帏高廓，华燄辉荧。眷连嘉友，据于中庭。兴仰天文，炳月回星。流睇神简，抗衷仙灵。盌操芳实，壶挹兰醽。忘情宿鸟，观理飞萤。纳气扬歌，笙箫闲声。丽襟绚带，疏发纡缨。矩从心欲，雅繇志成。乐以境通，大善无名。
自悼诗,明末清初,陈子升,有虞之裔，曰我邦家。世有令德，为羽为仪。逮我曾祖，于大司空。赞我圣朝，如岳斯崇。祖宰于湘，谦谦君子。德言其盛，政曷维久。亦越我考，宰登夕郎。隆隆琐闼，嶷嶷封章。封章伊何，击彼珰逆。仡冒雷霆，匪休放斥。威圣乃思，乃复厥犹。家门仰恩，逝命不留。嗟我总角，哀礼莫符。伯滞京师，仲先蜉蝣。母也是戒，汝季而孤。念汝所生，汝修汝图。执经就业，兢兢不已。爰秀一乡，渐名四海。我之奋怀，如葩斯启。徒掇菁英，不数粒米。冉冉三十，始冠明经。鸿之方渐，驾言徂征。纷纷百粤，濛濛两京。罔遂观光，曷错幽情。乃如八闽，八闽有穆。弟趰丝纶，昆遥鼎玉。衔命趣饷，披荆度榛。使循东路，寇逼西滨。章贡二水，胡越万里。我生险阻，曰维兹始。甫解归骖，狂氛载南。园庐易主，咫尺巉岩。维伯念止，天地崩颓。岂无苟生，中心弗能。成败利钝，非逆所裁。风云冥漠，肝脑蒿莱。嗟我处诸，谁为之受。嗟我窜诸，谁僝我母。有甚漆身，胡颜之厚。人亦有谣，变于子丑。豫章风驶，端水云从。翛翛垂羽，掖垣是登。山甫补衮，曷蹑前踪。析薪负荷，曷克以绳。彼苍者天，莫知其极。城复于隍，否终又来。嗟嗟同生，馀此一身。昔耻粱肥，今憺孤贫。何以甘母，斯苦斯辛。何以为人，且夭且髡。宗族闲阔，敦于母党。昔也同堂，各谋所往。西河卜子，爰丧厥明。我其奈何，母心之伤。万乘艰难，匹夫焉据。自国徂家，职此之故。既平匪欣，弗陂用惧。承我寿嘏，无谖我虑。
离合,明末清初,陈子升,一丘若共，稻斛方均。矧敢多乂，糊口垂纶。吏首化争，当串以亲。何人高卧，阜临东津。孔公乙夜，与斗斜邻。
大墙上蒿行,明末清初,陈子升,飘风无不怒号，草昧雷雨，自我天造。衰替一何棼棼，中心独苦郁以陶。角春飒尔商秋，今我悯默复何谋。人生居天壤闲，歘如陨叶乘奔流，我今悯默复何谋。择君肌肤所适，遐不探君性命所存。冬宴曲房温密，夏当临远水清沦。牛马作走，我将复何谋。不及君美晰风云，鸡人唱鹤盖诣门。上有九重不测之苍天，今我安往谒夫帝。下有九州环流之瀛海，今我安往济所届。遐不汎览流观，遵君所迈。淬我玉研，今尔何为自摧藏，功德安可量。溪飞鸲鹆，峡走羚羊。神龙四顾，睛注中央。圣贤所务，变化无方。辟凶殃，醇雅致福祥。帝鸿之篆，娲后之章。太公之匮，宣尼之堂。琉璃之匣，紫云之房。传称往昔，咸自谓要且妙，曾不知君研良，雅无当。佩长剑之陆离，犀渠为衣，冠以雄鸡。载驱载驰敌万人，挥斥安边陲。班生投笔，终童弃繻。苏卿之节，伯也之殳。亦自要妙，胡宁舍诸。考黄钟，阐玑衡。东储甲观，西蜀元亭。操彤管，播金声。咏歌王风，辞若兰馨。知彼通塞，不出户庭。钓巨鱼如大鹏，与真人游息蓬瀛。奉觞北斗，有酒如渑。今日乐，诚可称。乐未央，为乐当自强。富与贵，如朝霜。何为自误，使尔心伤。
短歌行,明末清初,陈子升,有酒盈樽，嘉宾在门。直须延坐，庭光已昏。悲当用叹，唇亡齿寒。鲁酒伊何，围彼邯郸。瓶之罄矣，惟罍之耻。人生何为，忧来不已。萧萧暮风，吹我榈栊。悲满君怀，醉颜不红。交交好禽，枝闲好音。胡不如鸟，人各有心。莺娇始簧，燕狂以䀪。断鹤续凫，云胡短长。琴则可歌，笙则可吹。惠而好我，与子同衣。
猛虎行,明末清初,陈子升,露不择狭斜室，疲不策果下骀。果下岂难驱，下流每见推。指远跻北地，厉驾肃舆台。耳乱幽崖风，目惊腐草埃。昆疑搏猛虎，子勋弃黄能。惫流聚渔罟，诡野多猎媒。援涕不胜言，去去陟崔嵬。高步应龙俱，长啸鸣凤谐。吾生既自惜，不乐睹所哀。如彼千仞桐，何为才不才。
燕歌行,明末清初,陈子升,朔风洌洌天汉横，岁聿云莫雁流声。明月皎洁霜雪盈，远道万里隔关城。念君翩翩独远征，中夜不寐仰列星。君怀意气入帝京，贱妾无言不敢情。不得为尘逐君行，忧来短歌引秦筝。哀弦乱柱不能成，梅花发枝吐鲜荣。芳草因时藉百英，南金西土各有情，妾独无端转玑衡。
拟青青河畔草,明末清初,陈子升,疏疏原上竹，悠悠想空谷。空谷不可想，梦寐接形象。形接翠帐中，忽觉在遥峰。遥峰且隔岫，躞蹀阻婚媾。轻舟知长川，松柏知山崖。上堂各自炫，谁肯相为期。客从西方来，遗我双白鹰。呼童臂白鹰，翼有细篆绫。长跪读篆绫，绫中竟何称。上言各努力，下言利得朋。
长歌行,明末清初,陈子升,离离墙下桑，枝弱根何强。春风鼓萌檗，列树争辉光。恒惧时雨歇，蕴隆嘉谷伤。秋水喜河伯，如何犹望洋。少小不好学，大耋嗟面墙。
梁甫吟,明末清初,陈子升,驱马齐西鄙，纵观聊摄城。城中有暮燐，云是燕将灵。念既与燕隙，终不就齐廷。风为增慨叹，日为照幽诚。一矢激两端，三军帅自倾。谁能出此策，高士鲁先生。
精列,明末清初,陈子升,精列一何细，音响越区藩。虎啸与龙吟，云兴而风旋。虞帝解民愠，穆穆抚五弦。邹生吹阳律，阴谷以弗寒。吉甫吐清风，周公悲东山。仲尼宝弦歌，有德者有言。德音我所慕，小言良足叹。
游弦,明末清初,陈子升,抽园客之丝，鸣君堂上琴。今我要列子，泠然而御风。居世何为自龌龊，劳生以鞠躬。君有酒食且饮食，我乐伊何任。
薤露,明末清初,陈子升,皇祖卜世久，所遗谁最忠。先帝升鼎湖，数子攀厥龙。殉死乃无穴，号呼而且从。鼎缺于磨室，京畿置南邦。多见以不怪，弃之如转蓬。家衮奋海隅，树帜思得朋。力尽躯以捐，愤怨塞苍穹。呜呼复呜呼，岂惟汉义公。
行路难 其一,明末清初,陈子升,君不见上兰门前特栖鸟，一歌一啭千门晓。南飞越鸟北征鸿，有雏自远翩来同。相调嶰谷千竿竹，教上龙门百尺桐。承露盘前弄明月，万年枝上舞春风。遥遥凫雁昆明水，细细条柯馺娑宫。曾陪储后承华侧，每见皇帝凤楼中。朝朝夕夕共翻飞，今朝今夕不相依。昔托字尾愿为妃，一朝两意隔房帏。自言多姿蔑翠羽，不念比翼朝朱晖。霍家池上鸳鸯散，梁冀门前鹤盖稀。独怜抗志矢金石，毛羽摧藏俄见讥。
行路难 其二,明末清初,陈子升,我奏潇湘二妃之宝瑟，西母白云之仙谣。易京君明之龙笛，秦台弄玉之凤箫。君家堂中既浩侈，洞房复帐留相调。中有一人字白雪，鸣啴两鬓凤皇翘。未许千金韩挟弹，徒逢十八贾登朝。宝帐三千万阿那，使君五马躞蹀骄。珊瑚悬钩出海底，自言寡向上宫要。妙声丝竹迭无闲，罗帐忽已从风飘。翡翠窗疏眉语度，莲花带弱精魂摇。繁郎区区复叩叩，荆王暮暮复朝朝。金卮满饮称既醉，思君此事非松乔。人生寿命当有尽，焉如灵匹望河桥。
妾薄命,明末清初,陈子升,靡靡复厌厌，新歌昔昔盐。花外刍尼啼月树，镫前喜子挂春檐。京雒三千万宝帐，庐江六七十箱帘。不逢荀奉倩，芳年徒自淹。
双镜辞,明末清初,陈子升,照镜欲照双，双镜莫当窗。窗前花复柳，镜影殊难偶。一镜见妾容，双镜见妾背。镜尚见妾背，妾面郎安在。双镜亦徒然，破镜飞上天。
伤歌四首 其一,明末清初,陈子升,山有高原树有丛，人情不伦何緵緵，我欲出门谁可同。无多结交少年雀，不因人热童子鸿。
伤歌四首 其二,明末清初,陈子升,树有丛林山有原，人情不伦何翻翻，我欲同人愁出门。皎皎素丝在所染，营营青蝇止于樊。
伤歌四首 其三,明末清初,陈子升,青蝇青蝇白璧玷，投畀豺虎非所厌，入门各媚三妇艳。迷阳迷阳伤吾行，渡河渡河为公念。
伤歌四首 其四,明末清初,陈子升,若有人兮非世情，愿欲矫举吹云笙，天不可阶仙难名。渔父濯之沧浪水，美人赠以琼瑶英。
祀何仙姑乐章 其一 迎神,明末清初,陈子升,飘罗兮练浮，灵纷葩兮迁绛趺，请阿㜷兮招鲍姑。桂馔兮猿醴，煮白石兮清水。故宫兮归来，源源兮不可以期。
射鸟曲,明末清初,陈子升,射鸟射鸟，何射射燕。射中燕姐，燕妹得见。燕能内视，我身趫健。班班捕獭狸，饭鸭得疗饥。有不射，射必中，细听宫中歌赤凤。
李将军,明末清初,陈子升,李将军，霸陵尉，我方饮归尔大醉。尔蒙虎皮我猿臂，猿臂能射山中虎，况发北平大黄弩。霸陵尉，莫怒呵。李将军，尔奈何。
佛山曲,明末清初,陈子升,莫打佛山铁，且看佛山月。看月见天心，打铁徒苦热。人言佛山近，我言佛山远。西水阻重重，胜于肠九转。佛山那见佛，神山那有神。东望高台在，谁为魋结民。佛山大墟口，西水浸上田，裹饭张鱼笱。
飞蛾篇,明末清初,陈子升,飞蛾勿飞飞，我言汝可通。高者奔月蟾，下者衔烛龙。蚌能吐珠辉，萤能照飞蓬。彼皆爱光辉，不知汝懵懵。歘尔投灯来，顷刻罹厥凶。汝智自不周，汝力自不从。汝今勿复飞，劝汝慎先几。飞蛾懵不服，飞飞复促促。促促污金镫，草草笑蚊蝇。
楚吟行,明末清初,陈子升,越王台下水泠泠，白云山高高且清。昌华苑中飞湿萤，当年美人字素馨。虞园古树摇孤亭，六榕虚塔风檐铃。骞槎杳矣海上星，蒟酱虽微闻汉廷。箫韶南播森球钘，微辞能赋骚可经。十七八岁女妖娙，繁华之子色晶荧。承颜悦目效体形，转喉迭齿从心铭。幽深翕辟行复停，宛转绵邈似不宁。洞箫相和锵玎玎，指间密语通玲玲。石泉溅溅飘蜻蜓，苍龙向月吟沧溟。群莺飞飞乱柳汀，孤猿立木愁山屏。仙羊剡剡来扬灵，陆郎乘骓排芳扃。越人楚吟君试听，澧兰沅芷非独醒。劝君犀觥斟醁醽，舒神导气延百龄。
况操,明末清初,陈子升,睎予长望，森何寥莽，无艰予之况也猗。
韩山操,明末清初,陈子升,厥山惟韩兮，夫地惟人。夙昔矫此志兮，何逡巡乎。
古意 其一,明末清初,陈子升,摵摵园中树，上有最枯枝。不惜枝叶落，但伤筋骨衰。编篱引豆根，豆生篱已摧。人生不乘时，奄忽欲因谁。
古意 其二,明末清初,陈子升,张乐会嘉友，四座列娇婉。盈盈挥玉筝，袅袅吹青管。微微溢清唱，飞飞激素霰。此曲何所来，毋乃绵驹撰。曲终不可得，听者宜见隽。
续成语四首 其一,明末清初,陈子升,片玉可以琦，奚必待盈尺。匹夫可以豪，奚必待正席。深山一羽衣，衡门一逢掖。高风薄丛林，清歌散泉石。相者皆举肥，我心痛如刺。
续成语四首 其二,明末清初,陈子升,文绣被台榭，菽粟食凫雁。施施乐其间，飘飘观彼粲。厥中靡所蕴，卒与牺牲豢。寄言少年客，毋令居所慢。
续成语四首 其三,明末清初,陈子升,日回而月周，时不与人游。众人皆疾足，羌余独淹留。蟋蟀入我床，鸿雁何哀愁。友生日以远，将在东山头。亮哉宋大夫，四序独悲秋。
续成语四首 其四,明末清初,陈子升,平流鼓怒浪，静树振惊飙。渺哉风动人，美恶殊相摇。枢机在言行，天地遐不遥。子綦隐南郭，三籁日萧条。
闺意,明末清初,陈子升,桃水手轻盥，衫襟短欲凉。翠芝填后结，都是可怜妆。镜影殊难已，裴回顾四旁。
合江楼禊日兰亭体二首 其一,明末清初,陈子升,白鹤高峙，青牛独驯。假言居止，怀哉暮春。将离匪谑，忘忧是珍。桃实难老，桂酒陶真。
合江楼禊日兰亭体二首 其二,明末清初,陈子升,山眉脩婉黛，波縠漾轻缥。邂逅虚异人，翱翔望珍鸟。曾史犹弊弊，松乔讵悄悄。欲从褰裳涉，聊向江楼眺。
五逝叹 其一 方巡抚孩未　震孺,明末清初,陈子升,方公实忠鲠，伟业四朝显。骢驾使枭避，熊车向鲸剪。厉辞过暴军，缓带安疑冕。赤乌虚几几，匪躬终蹇蹇。苍梧魄遂升，八公云且缅。载歌方叔诗，泪满羊公岘。
五逝叹 其二 张庶常天如　溥,明末清初,陈子升,天如今大儒，读书究根实。汎爱引中上，综时相文质。世史阐天官，肇阶仅庶吉。腹驰董相猎，家续延陵繘。王恻珍遗文，没哀绵筑室。湛湛江上枫，秋风自萧瑟。
五逝叹 其三 姚侍御有仆　奇允,明末清初,陈子升,姚公激秋爽，托契亦春霭。风流畅西陵，雨泽酣南海。植善乐非疲，锄奷疾无待。玉几问殊勤，輶轩风欲采。神振霜旄动，气增云堞倍。可怜山雨秋，狐穴窥金铠。
五逝叹 其四 李给事乔之　毓新,明末清初,陈子升,给事始郡理，执法标潮州。风嘘走马埒，霜肃揭阳楼。柏台昂笔札，箐谷怖兜鍪。多士推辨施，迅诺赴勇繇。驾言夕琐振，溘已朝露浮。侧身望于越，摧心惟胶投。
五逝叹 其五 黎兵部美周　遂球,明末清初,陈子升,同衣我黎友，蔚为天下士。精义侔易京，赋心轹文似。芳佩总南园，彪命专东里。勉兹彤简授，谢彼青蝇迩。笳咽落梅弄，魂冲九牛水。琴德斯云亡，号钟吾已矣。
代山人春夜闲情,明末清初,陈子升,麝月窥鸿宝，春宵劳羽人。兰舒绡帐额，粟冻玉杯唇。仙女元名玉，仙楼况是银。谁能徒服鍊，今夕慕横陈。横陈自不难，芳情何繇殚。花香三岛路，春动七星坛。东桑八茧稚，西桃百子团。南林正蓊蔚，北斗未阑干。峰前神女戏，海上丱兮欢。彩女淮南鼎，仙童魏帝丸。似觌莲华井，如逢积玉峦。山花胡蝶蕊，径竹凤凰竿。竿举凤凰仪，苕鲜翡翠嬉。鹢眸屡以运，龙驾自躨跜。踟跦光细网，灵蔡舞神蓍。风环音若语，云步意弥卑。天老终来教，曼倩始甘饴。讵愁乌兔驶，宁遵牛女期。七宝方诸液，双鸾苏合脂。飞遁多烦惑，君来时见治。
五子咏 其一 朱王孙仲韶　统?,明末清初,陈子升,王孙耽历学，要妙岂汝泄。一游忽思归，得微合明哲。索我先辈书，蒿庐用编缀。宝君梅花笔，至今香不灭。
五子咏 其二 徐征君巨源　世溥,明末清初,陈子升,尺素书频至，南州徐子情。书中论风雅，古乐扬咸韺。行年及四十，出处定平生。草堂今安否，青天空月明。
五子咏 其三 方简讨密之　以智,明末清初,陈子升,简讨慷慨人，采芳自芬馥。得时腾贾傅，失志托张禄。醉挝渔阳鼓，悲写清商曲。月明怀皖城，天地渺一粟。
五子咏 其四 陈处士元水　上善,明末清初,陈子升,元水伟虬髯，谁薄歌鱼客。篆隶研秦汉，昆吾切玉石。好作五言诗，直分王孟席。醉卧越姬怀，吴音戏相惜。
五子咏 其五 刘兵部及叔　鼒,明末清初,陈子升,西蜀辞赋地，刘生实清矫。儒冠执使节，抱璧能誇赵。及我同在廷，尔亦辉旟旐。归家谁负弩，天阔蜀山小。
怀白君益,明末清初,陈子升,燕人白君益，侠气追田剧。谈轻白璧双，诺少黄金百。慷慨昔扬廷，子衿犹自青。撄鳞本孤愤，摺胁亦怀刑。遥遥来戍越，渺渺孤弦筈。鹑衣自沓拖，鹤盖还胶轕。高天月与云，比翼复离群。缓急谁能免，悲歌殊忆君。
为牵牛答织女和颜特进,明末清初,陈子升,白允戏穷桑，吴生搴宵桂。嗟非二哲魂，弛张感天帝。旭日遵始旦，明星加有嘒。扬野不独躔，匏瓜岂吾系。徒唏大梁影，久望长河澨。方欣素节来，恒惧奔龙逝。伐鼓申服箱，君其保神丽。
依古,明末清初,陈子升,旷士想鲲游，大圣循鷇食。鸿归皋氏舂，布就朱家匿。平生失汎爱，而我忽相得。玄豹韬南山，紫驼奔北狄。安得千日酒，醉彼二心客。
答亡可上人,明末清初,陈子升,潇湘殊不远，远思在夫君。灵洲少佳气，苍梧空碧云。碧云日复暮，朱夏悠悠度。何用持报君，秋风吹琼树。
感遇十八首 其一,明末清初,陈子升,冬夜寒且慄，孤灯爆环堵。中坐一小儒，呫哔良自苦。咽咽苍蝇声，思为鸿鹄举。问君何所如，苏秦学王诩。顶踵行济世，盍先剌其股。七雄因以争，大野纷羊虎。黑云蔽太空，白骨相撑拄。独向人主前，揖让摇圭组。方复笑穷巷，终身守训诂。
感遇十八首 其二,明末清初,陈子升,箪食奔窭人，金珠竞王公。膻蚁还相慕，小大胡雌雄。窃钩干国禁，三晋为周容。得失如循环，君看塞上翁。方悟老氏贵，栖心在虚冲。
感遇十八首 其三,明末清初,陈子升,陆生居吴中，郁为当世师。吐言如洪钟，奋翼比长离。声华绍父祖，出处关兴衰。戴渊投剑日，周处剌蛟时。自非君子者，斯人焉取斯。
感遇十八首 其四,明末清初,陈子升,岁星为方朔，爰侍汉廷中。诙谐非谬理，讽谏怀至忠。西游见金母，东涉逢木公。归献天子寿，身与道相从。耻为入海客，荡漾无所终。
感遇十八首 其五,明末清初,陈子升,仆本炎峤士，畴昔游幽燕。幽燕俨神都，宫阙与天连。青琐复金马，簪绂何蝉联。策骏上金台，抗手怀高贤。行行历黍谷，慷慨将谈天。南归三十载，此路空悠然。岂伊道里隔，苦寒不敢前。
感遇十八首 其六,明末清初,陈子升,百年能几时，何不逍遥游。欲绝尘土迹，且居明月楼。高情属遥漠，延睇舒层丘。待我凌云翔，与子谈九州。
感遇十八首 其七,明末清初,陈子升,信陵能折节，四体讵无骨。乐与毛薛游，中诚为之竭。天道直如弦，相逢且自前。昔为贵公子，今为被褐贤。天爵固恒在，龙性非尔便。
感遇十八首 其八,明末清初,陈子升,墨翟造木鸢，三年乃能飞。梓庆齐七日，削鐻侔精微。从来绝世技，宁寂中自挥。至妙待孤赏，甘为庸俗讥。
感遇十八首 其九,明末清初,陈子升,家本汉台边，且谈卢城事。晋代昔陵夷，循寇飘风至。黑云压城堞，白刃走官吏。赤流溢通衢，阴雨出魑魅。龙骧虽云廉，不镇兵戈气。虽有高墉登，射隼曾何利。遂使江干客，年年抆愁泪。我欲歌此曲，此曲辞未既。
感遇十八首 其十,明末清初,陈子升,昔我思遐方，诘曲赴羊肠。猛虎嗥我前，山魈窥我旁。风沙乱耳目，荆棘牵衣裳。一行复九憩，中道正彷徨。积岁望歧路，潸然中自伤。焉知有云术，大鸟何翱翔。非逢羡门子，尘土空摧藏。君今从我游，一举横八荒。
感遇十八首 其十一,明末清初,陈子升,子羽不繇径，渡江能刺蛟。子房若妇人，椎秦翊汉朝。不为方有为，闇闇成昭昭。应龙不常信，危岑无长条。周公才至美，所贵乃不骄。
感遇十八首 其十二,明末清初,陈子升,秦王一四海，四海复不一。英雄各方起，使者分途出。坑儒虐黔首，奚止长城卒。大势已分离，犹然用权术。观其狂且愚，曷云保已物。独有桃花源，桑麻自森郁。
感遇十八首 其十三,明末清初,陈子升,崇冈生椅梧，阴谷繁荆棘。民降道已微，登庸皆邪慝。闻有猴而冠，亦见虎而翼。正道自悠然，多营转促逼。积丘畏蚁穴，朽厦繇蠹蚀。邈矣夔龙俦，天运良不测。
感遇十八首 其十四,明末清初,陈子升,赵璧羞燕石，宋人嘲卞和。两两不相下，涂人如之何。一真必一伪，较若千里多。时无哲后鉴，溟涬且同科。
感遇十八首 其十五,明末清初,陈子升,玄蝉抱木鸣，帝江审音声。清响殊口给，至聪非耳成。百足蚿不蹶，无形风常征。况乃含万象，玄机不可名。卷不盈一掬，舒之弥八纮。斯唯达士信，庸夫鲜不惊。
感遇十八首 其十六,明末清初,陈子升,西方金仙化，寂灭性长存。维摩有家室，乃入不二门。圣贤在忧济，于此未暇论。嗟彼猥鄙儒，讥驳徒嚣喧。操舟苦风浪，如何笑轮辕。儒术不自尽，如何谤世尊。
感遇十八首 其十七,明末清初,陈子升,东家桃李颜，日日登墙笑。西第宴歌钟，往来皆权要。北里习化居，青蚨走相召。谁识南山南，松风答长啸。
感遇十八首 其十八,明末清初,陈子升,炎汉昔中圮，伤哉巨滔天。浸淫及缙绅，冠履纷倒颠。诗书附瞋目，舆隶高比肩。逐臭沧海畔，攫金都市前。何意鹓与鸾，化为鹰与鹯。平生九鼎重，蜕弃如蛇蝉。遂满抢攘气，宁馀仁义田。空令独行士，愁望盈荒烟。濯濯严光濑，垂竿方洒然。
思旧诗 其一,明末清初,陈子升,丹山串文羽，华井骈高叶。胶漆畴与期，幸迩乃终浃。显允北正裔，曩臻南园业。偶席推儒珍，偕佩蹇童韘。同心肇有言，齐策得所挟。
思旧诗 其二,明末清初,陈子升,挟策贵能共，诵读相与研。崇情排末流，蕴志慕古先。揣摩慎双爵，亦已绝韦编。赋心合綦组，丽则俦扬班。气越千亩根，思漂百丈泉。
思旧诗 其三,明末清初,陈子升,泉流惟源浚，亹亹克声闻。灵镛警逖峰，含珠纳飞晕。讵知榆枋抢，愿恣天地运。所与四海贤，荡鄙复袪吝。惠而能好我，不绝瑶华问。
思旧诗 其四,明末清初,陈子升,瑶华谁不耽，芳浦嬉以遨。奇服自廉洁，巃嵷出兰皋。新声不定方，雅琴中自操。东日矢明睐，朝云谑垂髾。谁云声色误，声色方陶陶。
思旧诗 其五,明末清初,陈子升,陶陶未及已，连峤迭遘患。卑洼漏蚁穴，惊浸底怀山。公言属黄口，变态兴绮纨。日暮登台望，风沙千里寒。上京纷已遐，驱马游近关。
思旧诗 其六,明末清初,陈子升,关路前致辞，劳劳子何之。凌秋进凿凶，慷慨趋危陴。新组行就列，旧恩良不訾。三命等浮埃，取义终若饴。招魂魂孰归，将丽太常旗。
思旧诗 其七,明末清初,陈子升,旗常子有垂，绅服我徒点。神宫邈莫僝，岂复储琬琰。盱云怅叆䨴，睇岫怵岖崄。知我宛昨日，蒿薤歘已敛。一辍流波弹，凝潸激西崦。
赠朱光夜,明末清初,陈子升,弱龄学六书，钦君契斯籀。虽云糟粕去，亦取芳润漱。畴昔十数公，一一驰文囿。夹毂问君家，飞盖相先后。闻见溯渊源，师资證纰缪。削垩安郢容，中微专羿彀。丹青功莫展，刀笔技聊奏。世运沦荆榛，晨星鲜耆旧。雷鸣皆瓦釜，相类成裸祝。嗟君遵雅途，抱璞匪云售。搴霞雕棐案，览月吟圭窦。慨叹念曩踪，殷勤重今遘。玉麈清言挥，霜钟大音叩。共阐名山秘，振衣跻岣嵝。
二鸟诗 其一 唐宫鹦鹉,明末清初,陈子升,人情易亡故，相背成久寒。唐宫有鹦鹉，遥问上皇安。感恩金殿里，甘息陇山翰。勿谓斯言细，徽音长不刊。
二鸟诗 其二 宋舟白鹇,明末清初,陈子升,宋室收死士，何来一白鹇。龙舟属惨淡，乌号悲莫攀。负天乃无翼，蹈海不知还。忠魂附丞相，感此泪潺湲。
题李太白像,明末清初,陈子升,词林鸟归凤，千载想斯人。恩向汾阳重，情连云梦亲。少陵非匹敌，小谢契精神。甚矣吾衰也，时无贺季真。空然对遗像，文采映千春。
七哀 其一,明末清初,陈子升,郁郁燕赵间，荒坟远相属。武灵非故宫，尉佗自南瞩。翁仲款魋结，石马閟胡服。上有黄鸟鸣，飞飞睨幽谷。既避巨君猾，复耻群莽秃。忽怪夷吾衽，亦伤微管牧。两畿继芜秽，阳爻嗟在六。禹鼎何芒芒，众司诚覆餗。魍魉见白日，荆榛蔽玄玉。道闻木偶言，欪哉乱心曲。
七哀 其二,明末清初,陈子升,燕赵不可游，言遵大海南。海南多风涛，水浊高云阴。方舟靡所届，汤汤迷山岑。蜃气为楼台，帝阍遐且深。下怒吞舟鱼，上惊垂云禽。阳侯仰天啸，渊客中夜吟。我欲叩洪钟，蒲牢增哀音。素女曳霓旃，为我拂剑镡。恍惚不复见，悲风吹远林。轻世世何极，鲁连难为心。
咏尾生,明末清初,陈子升,浮云无特操，皦日中自持。尾生赴梁下，誓从女子期。敢谓断金谬，鸐立俟音仪。不惜久延伫，所嗟子不来。水盈何漫漫，身复安所之。人生不失信，之死甘若饴。梁柱有坚心，悠悠使我思。
辛丑拜墓作 其一,明末清初,陈子升,灵洲亘南海，石门揵西山。斯备衣冠气，而出清洌泉。重华韬九疑，妫裔流瀛堧。茫昧逮有宋，哲祖卜终焉。屡分齐市宅，亦归京兆阡。累累溯高曾，默默开云元。表碣俨斑驳，楸梧蔚葱芊。聚族长兹守，行道咸欲观。如何值丧乱，动止暌故田。奠浆封树间，垂涕翁仲前。
辛丑拜墓作 其二,明末清初,陈子升,皇考终谏议，归根附初垄。遥阙眷徂贞，崇冈被嘉宠。迩天壁若挂，擢地木云拱。吁嗟三十载，陵谷皆颓覂。防墓罢筑室，信陵谁守冢。殁德讵能朽，生遁苦不巩。霜露凄以零，岁时罕一踵。松柏摧为薪，荆榛何蘙蓊。封堂悯今俭，飞土钦古勇。方洒黄垆泣，畴将昊苍捧。
白发三首 其一,明末清初,陈子升,安仁美姿容，掌珠宁忍堕。优游散骑省，渥丹照青琐。命驾出郊坰，流辉生炙輠。妇人连手萦，投我以珍果。四八欻二毛，霜茎日已夥。无复昔遨游，况乃多轗轲。道逢掷瓦石，何独张与左。
白发三首 其二,明末清初,陈子升,我闻夜交藤，能使人首乌。我发从渠白，但愿一愁无。此藤不足宝，不若树萱草。
白发三首 其三,明末清初,陈子升,妾有盘龙镜，为君照白发。照发复照须，繁霜不可遏。染之不尽黔，拔去还复发。天运既如此，恶之殊非达。妾发长至地，甘为老奴悦。愿君崇明德，毋事此微屑。囊须在船中，士龙笑欲没。
赠薛剑公,明末清初,陈子升,东城倦昔尘，西山憺今雾。扬镳非爽术，戢翼有恒处。与子两世籍，爰得平生遇。挟荚悯亡羊，析薪从所务。妍思茂春华，贞心烱秋素。神理掇隋卞，太音锵咸頀。方执黄牛革，言终射雉誉。声微群喙张，浸广颓波赴。佳恶虽自知，方圆匪独顾。申章对妙匠，兰言在无斁。
赠友诗,明末清初,陈子升,高台迅风发，吹我出严城。崎岖偶干禄，栖迟遂逃名。广居趋此隘，巢枝谢彼营。讵伤浮华歇，恒惧无友生。叹川觏明月，吟泽揽芳蘅。愿君怀妙善，崇此千秋情。
咏贫士,明末清初,陈子升,茂树有来憩，寒枝鲜见臻。思为千亩阴，咄嗟空本根。土膏不独异，尝与桃李邻。陨叶随狂飙，已冬复望春。处约苦心志，造草非小仁。天地有倾缺，君子宁忧贫。
止酒,明末清初,陈子升,酒泉尝戾止，不止石与斗。夜饮不止卯，朝饮不止酉。清不止尧舜，浊不止桀纣。垆不止胡姬，瑟不止赵妇。自从止一丘，十事止八九。所止嗟因人，敢不自止酒。时时欲止之，既止还复否。虽云止勿乱，不止孔之丑。止水有明鉴，皇王止敬口。援琴歌止息，迁莺止高柳。
适吴诗送黄羽可,明末清初,陈子升,章甫将有资，乃从南越适。问子适何方，泰伯古所历。兴废奚足云，贤哲丛今昔。文心言子秘，乐意延陵析。被裘无妄睨，栖庑有嘉觌。彼观隆四姓，我想驰三益。矧我梦寐劳，匪伊朝且夕。送送超庾关，望望弥震泽。海气肃襟袂，秋风迅帆席。流霞烁鸡陂，寒月皓虎石。允与素心人，抗论通云霓。邂逅情或对，应求理不只。无挟玙璠姿，取笑瓴与甋。
增葺居室,明末清初,陈子升,唐帝勤茅茨，原生乐桑枢。宁殊贵与贱，咸以约故优。曰予仰先世，廉洁崇厥脩。开宅及晏子，垂貂踰秺侯。讵悟板荡时，违彼康庄衢。固志天山筮，怍情箕颍游。扃林遂创关，叠阜靡资楼。栖迟亦三稔，补苴仍一丘。苟完师卫荆，不贷希蒙叟。循今有逸轨，抚往无嘉猷。恒刺丈夫怀，永与智者俦。
哭容舍人,明末清初,陈子升,潜颖趋陵苕，春秋欻崇朝。英年遵凤池，凤池悽泬寥。环海既尘转，洪炉使金销。美人减膏沐，冥思寤华宵。宵华宵已冥，魂兮为难招。重闱黯不处，天路空遥遥。何以致子哀，涕泗霏寒潮。
陇西客,明末清初,陈子升,客从陇西来，慷慨言城朔。军行踰迅飙，阵立齐崇岳。将军始建牙，杂种谋崩角。谁堪夜已中，栖鸡自咿喔。
赠元孝,明末清初,陈子升,翩翩两巢凤，巢破凤各孤。羽仪一不作，云海空提扶。同声复同气，我尔有是夫。身从太丘衍，名可竹林俱。谁能道往事，泪下凝为珠。每感风人旨，伤哉大雅徂。后死文未丧，先民有遗模。愿言振高响，金石同不渝。
赠梁芝五,明末清初,陈子升,南园忆旧社，西园见新作。之子寤鲜荣，芳菲倚蘅若。心轻进士举，归以骚人托。结客多鸿冥，招予方雀跃。于此谐素心，匪徒丽金雘。君家昔比部，七子名辉灼。今日西园游，中原伹寥廓。当杯申此章，相厚不为薄。
予居客馆主人养白鹇又有持山鸡至并置笼中山鸡斗击白鹇损其毛羽予怜之劝主人斥去山鸡因为白鹇作感激之辞,明末清初,陈子升,佳哉双白鹇，笼养君轩墀。雄者能知白，黑者能守雌。自违林薮愿，戢羽感恩私。不争鸡鹜食，仍惜凤凰枝。殊族逞嘴距，欻来将我欺。非赖有心人，安能脱羁危。三谢主宾意，永怀云峤期。
咏西洋显微镜,明末清初,陈子升,大道粲中天，奇淫出穷海。兹镜西洋来，微显义兼在。雕棘具猴体，穿杨贯虱胸。何如造兹镜，微妙生其中。蚊睫焦螟巢，蜗角触蛮战。以兹当少怪，况乃多多见。芥子纳须弥，毛间盈海水。微今显镜中，显却在微里。我目有神镜，我心超离娄。拂镜归玉匣，反观将内求。
失题 其一,明末清初,陈子升,虎之逐人噬，得物怒则专。妄人甚于虎，所怒恒屡迁。薄愬忽逢彼，三反宁得悛。知音既不存，孤我伯牙弦。彼哉复彼哉，独为优游仙。
失题 其二,明末清初,陈子升,我心本无争，嗟尔胡为竞。啄腐向屠门，慕膻从赵孟。沾沾拾锱铢，言色殊巧令。徒劳魍魉姿，入我方诸镜。不能畀豺虎，今日谁为政。我将弃君去，去去存龙性。
失题 其三,明末清初,陈子升,一世为隶胥，三生尚魑魅。如何绅裾列，而有隶胥气。霸陵诃李广，犹幸逢醉尉。虚舟触褊心，不如却相避。
失题 其四,明末清初,陈子升,阳虎善为富，多金致贤声。诸侯敦币聘，都人望弓旌。遂使里中儿，效尤转相倾。俄闻怀璧夫，无罪干国刑。乃知金踊跃，于人无定形。不为庙中牺，必为粪上英。寄言素封子，努力崇虚名。
失题 其五,明末清初,陈子升,客有千金方，藏之不肯衒。自言服食功，能令鬒不变。解将白石煮，以奉红云殿。一身裂地封，龟手从水战。
失题 其六,明末清初,陈子升,平生山水趣，兼之云物情。有客貌鲁儒，规予毋外营。文质不相宣，茫昧求至诚。讵知掇秋实，所植从春英。玉洞有神龙，蜿蜒无留行。
失题 其七,明末清初,陈子升,淹留忽白首，慷慨思平生。年纪方秀发，天衢一何亨。黄鹄羽初齐，裴回欲飞鸣。致身何所期，伟迹光汗青。追念古先业，扬镳抗群英。得志必济世，拂衣始辞荣。奈何抱此愿，时过竟无成。凤衰逢接舆，却曲伤吾行。功德属已往，立言吾奚征。端居发浩歌，空有金石声。
别诗 其一,明末清初,陈子升,六合为广厦，各自开房居。往来廊径间，焉得免行途。我非无敝室，之子静且都。帏帐容我寝，饮食令我腴。三暮敛心神，凌晨拜前除。辞毕不我拒，劝戒成芳模。寄言同堂子，聊复充此闾。
别诗 其二,明末清初,陈子升,居者思有行，行者思所止。不知谁主客，对彼乃称已。毂辘天地间，何由见真宰。盆中环游鱼，磨上旋转蚁。我欲穷八荒，拔山倒海水。不就天人师，旁皇莫为理。安得无住舍，招尔同居此。
詶韩叔夜,明末清初,陈子升,行子极秋气，盘旋竹房清。邑宰来相存，促膝非世情。告我一高贤，名家自鄢陵。永嘉行罢秩，贫胜南阳耕。肝胆倾四海，旷若云山晴。旅寺邻咫尺，奚容隔平生。相见欢称诗，高谭金石声。我观靡靡者，俗尚纷营营。非君激新论，谁能闻典型。愧我客临邛，如君诚长卿。传音归故林，千里皆和鸣。
赠赵双白,明末清初,陈子升,海底双明珠，月晕含天色。安能久沦没，当为海人得。一人得此珠，怀之未敢出。一人得此珠，照乘行列国。自然成剖符，神彩暗相射。愿言各珍重，崇此双珠德。
玄墓山探梅,明末清初,陈子升,寒浦入轻舟，春山引孤策。烟开见飞鸟，雪澹无行迹。仄径援山臂，高根逗泉脉。旁临邓尉卑，回望阊门窄。日照寺微绀，湖涵梅尽白。诸天恣花供，大地成香席。石壁张丹青，茶山啜云液。悠然遂终日，归路思弥绎。
客中咏二高士f 其一 吴门梁伯鸾,明末清初,陈子升,踰岭去桑梓，吴门花发时。出门仰天笑，聊以当吾噫。逸妻岂不恋，求友兴深思。一过伯通桥，夫君洵我师。
客中咏二高士f 其二 南州徐孺子,明末清初,陈子升,南州走冠盖，高士居亭亭。吾宗不见君，悬榻甘尘冥。千里为有道，生刍致惟馨。我亦悦此风，旷怀翻涕零。
三子赠答诗 其一,明末清初,陈子升,我昔游五岳，登高仰寰宇。附孔上泰山，攀葛吟梁甫。封禅七十二，其事在太古。继此徒荒唐，秦皇与汉武。绵邈予有怀，飞龙居九五。黋炳以辉煌，圣作而物睹。一人响圜方，百辟分茅土。子其从我游，高名录天府。
三子赠答诗 其二,明末清初,陈子升,万古众仙父，卓哉何巍巍。是辟长男宫，出震凌晨曦。烛龙衔焜曜，扶桑挺葳蕤。下顾世民子，劳劳会瑶池。伯阳度函关，紫气恒相随。吾祖事皇汉，长与桃实期。至道存玄言，馀用乃滑稽。积小以高大，冲虚何所疑。
三子赠答诗 其三,明末清初,陈子升,宿世随国贰，入山求正觉。岂以元舅尊，而终縻尔爵。仙庵对忍辱，净土崇极乐。鹙子等诞身，迦陵鸣在壳。幸于五人中，得度自超跃。净名来妙喜，不二非扃钥。龙卿勿矜庄，东方休善谑。皈兹三世佛，诏尔无生学。
述交篇送郭皋旭还平湖,明末清初,陈子升,君家在平湖，相识松江上。风雪古招提，羁离两相向。我谢孟尝舍，君将茂陵返。携我归湖居，解衣劝加饭。平湖先子泽，故旧情欢然。缱绻相问遗，郭生先礼贤。寒夜风飕飕，高斋四座稠。腊拟吴门过，春期粤海游。淼淼大江还，迟迟玉山度。我老子非少，焉能任长路。雪鬓满头白，荔枝千树红。归人迎客子，重为说南中。八月高凉道，山车碾秋草。不嫌逆旅恶，惟觉诗篇好。折尽庾关梅，还同北雁来。未寻蓬荜地，孤负菊花杯。我昨过庐山，白衣受僧戒。君从胎已斋，旅食忘鲑菜。我违五岳愿，千里归训子。君今纳粤妾，有子从此始。王门一曳裾，赠橐知何如。千金何足贵，所贵真南珠。浙水白迢迢，应通南海潮。寄语湖中旧，音书肯寂寥。
答旷圆大师罗浮见寄次韵,明末清初,陈子升,悠悠浊世内，屹屹青山上。夜半观日出，空中听鸡唱。缁衣弄大蝶，朱凤群相向。独有水乡人，烟波坐惆怅。
四臣咏 其一 丘文庄浚,明末清初,陈子升,琼台峙海曲，博奥穷寰宇。史文繁复系，经义衍犹补。论道殊耻今，多艺亦侔古。微特崇文朝，星云灿可睹。
四臣咏 其三 梁文康储,明末清初,陈子升,梁公社稷臣，玉铉捧神器。草诏可回天，归家惟隙地。九庙鉴诚悃，万方藉元气。远与曲江俦，心同时或异。
四臣咏 其四 海忠介瑞,明末清初,陈子升,刚峰实无欲，奚止金百鍊。开府肃钟山，正冠是铁面。渡海漱波涛，昭天彻雷电。权奸昔已惊，顽懦咸追羡。
拟作贾生适长沙诗,明末清初,陈子升,南赴长沙路，侧身思雒阳。我岂黄发人，用辅长沙王。
进帆石门怀古,明末清初,陈子升,卢城伤飒沓，郁水引游衍。虽非千里驾，发棹自成远。郊原互盘纡，洲渚迭溶演。水波舷下割，日影帆上转。巀嶪开一门，澄鲜豁双眼。层阿蔓绿萝，阴石滋斑藓。坎流知所止，井汲当自选。怀金泉靡堙，不易心弥显。讵以朵颐龟，取笑饮河鼹。亮为江海人，独契蘧生卷。
听歌篇,明末清初,陈子升,柔风回上座，明月鉴中庭。主客辞方毕，惟知歌可听。珠江渡口名家子，引商刻羽兼流征。合綦列锦赋家心，流水高山琴士指。江淹梦笔笔无穷，周郎顾曲曲全美。提纲清管与繁弦，领袖朱唇复皓齿。皓齿朱唇初出声，何来芳气似兰蘅。远想丹山鸣彩凤，近疑绿树流娇莺。双眉静悄相生月，小口吹嘘自食樱。低处看随香水泛，高时仅及画梁平。画梁香水自高低，欲寻歌影自凄迷。空飞柳絮沾芳陌，不语桃花烂绣闺。莫愁本荡石城桨，夷光原住若耶溪。绿鬓春风随处所，白头沟水莫东西。白头绿鬓须及早，当筵一曲今宵好。下蔡曾因处子迷，邯郸但惜才人老。共戏田田唱采莲，人生纂纂闻歌枣。千金一刻实相当，尺玉寸阴为君宝。歌台舞榭且年年，歌声舞态值多钱。遏云响绕合欢结，凌波步引双行躔。双躔双结携双手，一斟一酌倾一斗。门前梧子见梧桐，塘上莲花隐莲藕。客多齐士薄吹竽，家本秦声同抚缶。自是娇娆御枕衾，莫言臣妾亲箕帚。箕帚甘心事所欢，裴褢歌罢一何叹。可怜锦字秦中织，可惜琵琶塞外弹。主人有酒盈金盌，缬眼低声送寒暖。彩扇轻藏尚自羞，金钱历乱无人算。鼓瑟珠宫帝女床，吹笙碧落天鹅管。楚庭灭烛笑缨纷，秦帝卷衣怜带缓。卷衣君更歌，缓带奈君何。共惜知音少，歌时苦思多。二六之车三五城，听歌车曜复城倾。绝代佳人休独艳，劝君须识兰台英。
怀芳篇寄徐子能,明末清初,陈子升,东吴繁绮会，南越贝珍丛。霜雪无论异，英华且复同。阡阡垂柳绿，坞坞发花红。共识王孙路，俱翻少女风。王孙少女若相望，知是君家难可忘。时闻招客山中桂，每见停骖陌上桑。江南曲羡田田叶，卷耳诗劳采采筐。寻常游玩木兰楫，特地栖居文杏梁。姑苏台上睋朝汉，海珠石望虎丘畔。夫差勾践几兴亡，赵尉吕嘉谁治乱。素馨骨已化，西子魂今断。云烟响屧心，风雨花田汗。花田古渡对羊城，无复刘王歌吹声。皎蕊空施云髻重，清葩徒结彩灯明。金屋调音歇鹦鹉，雕盘止妒罢鸧鹒。红云终宴帷空树，赤帝司方日发英。已知前迹成销烬，今日才华应叠进。宋玉微辞或学师，马卿工赋非徒蔺。当今郑侨百是茂先，关西孔子添杨震。咸从郁水照衣冠，况有罗浮耸颜鬓。罗浮海上山，珍禽相往还。百花恣栖啄，五色自斑斓。能歌同气鸟，知止类绵蛮。鷾鸸称莫智，山侣定非顽。葛稚安期寻不得，丹砂紫朮元虚色。荷锄漫尔掘黄精，执笏真须朝紫极。地灵风度曲江相，天花香水曹溪释。绮思将分鲛女机，玄情每贪云母液。佳气何氤氲，家山傍白云。栘华时共照，兰室更相薰。不慕灌园节，惟追运甓勤。接舆无用避，植杖可同耘。闲居商榷平生志，问姓通名更何事。欲学承蜩向丈人，讵轻求马从唐肆。自信家乡僻更僻，莫道人间易还易。一心闭户将著书，何虑出疆难载质。四方顾盼多佳游，同心不少向苏州。最忆知人有皋氏，从来文学记言游。千金带墓剑，五月取薪裘。季鹰步兵号，元叹遂乡侯。酒城石城随兴瞩，皋桥枫桥水平绿。六月凉风销夏湾，百花晴日歌春曲。杨柳芡实信云美，莼菜鲈鱼我所欲。赤松采药已升灵，林屋取书殊不俗。清江淡远天，荡漾采莲船。双双悲凤管，点点匝鹍弦。周郎今日顾，子夜昔时怜。因兹艳二八，欢我客三千。我所思兮吴地好，美人是处吟芳草。偏是江南白雪多，应知岭外梅花早。结客君怀燕蓟地，寻姝我羡邯郸道。红尘青眼我能同，赭白斑骓君自保。芳草长，百草芳。萋萋路边千里月，青青河畔九回肠。兰菊佳人怀自切，芙蓉吾子隐相将。云字馀鸿雁，春衣袭鹔鹴。遥同冠玉美，相和郁金堂。
爱妾换马篇,明末清初,陈子升,桃花妆上桃花辔，飞燕身轻飞燕骑。春风拂拂见胡天，丽影飘飘宁著地。凌波不信水中移，响屧休惊廊上戏。芳草轻腾一似难，花枝巧折仍何易。公子王孙俱在旁，佳人骏马两相当。携手舒眉相对乐，捋须脱帽众皆狂。不誇公子金珠饰，不羡王孙锦绣装。只看袅袅吹红污，只爱纤纤控紫缰。须臾下马颜微赭，芳气娇情满春野。公子执之语王孙，我有佳人尔骏马。羊城一笑胡为乎，燕市千金何故者。多君骐骥借人乘，应倩丹青为君写。人生娇贵建功难，记得当年女木兰。今夜织机啼络纬，明朝跨马泪阑干。装刀买箭钱教尽，委线抛针衣不单。未曾嬿婉从夫婿，已见勋名制可汗。骥不称力称其德，未见好德如好色。借问娇妻奉倩情，何如丑妇南阳识。娇姬至死在同床，老骥长思悬伏枥。请将所有易所无，此意非痴亦非激。王孙听罢久无言，手向雕鞍不忍扪。知音祇为逢钟子，举鼎应还有孟贲。粉妆西泣羞新主，银勒东嘶结旧恩。急将马去予携妾，无令长驱感懦魂。
答张公亮揭阳慰予下第,明末清初,陈子升,丈夫身作楚人弓，照乘泣刖珠玉同。咄嗟小儿怨秋风，迷阳不生大道中。三年一赋灵光殿，蜃市银云看成变。祇因错认万言书，安得齐名三语掾。琴张先生劝莫嗟，陈孔赭白骄谁家。蓬心待扶惟直麻，行行采采幽兰花。
怀兰引,明末清初,陈子升,越罗织得吴蚕死，裁向青楼悬近水。旁人劝道休洗红，请解楼西收向东。东楼初日西栖夜，夜月照人人在下。楼前月明常入人，楼后灯悬春自嫁。中有一人字秀兰，不长不短千娇姹。依稀记是广陵生，意已倾城名尚亚。送旧迎新未一年，王孙痴迷公子颠。颠迷态尽轻相对，不爱贵人爱优辈。一优自言最少年，浪荡梨园专取配。不难借债转将来，金重身轻重数倍。沈香海青作娇客，细帻连眉边窄窄。生涯向似棹船郎，典得铜街主人宅。初来半月当从良，池边三十六鸳鸯。鸳鸯别对应相避，南北东西鱼乱戏。时嗔时喜真作俳，莫往莫来终风霾。赌去稍卖寒衣服，穷来渐渐取金钗。别有营间名阿满，此优捖牵情不断。须令逼下旧时人，才与重开新样春。变云起浪多龃龉，可怜柔脂受击楚。朝朝暮暮太相煎，驱去觅钱换米煮。此何窸窣彼何浓，狂且独拥娇芙蓉。笼中鹦鹉不得脱，戏作猢狲强挑挞。悉心向人人尽哀，客子将金欲娶回。徒将此苦易彼乐，虚言高价无力媒。人家流苏玳瑁床，幽窗团结龙涎香。隐回清泪背清炬，知心问心一夜语。三十年前张四名，人人欲死村村争。于今子长孙善走，相代擎茶上戏棚。冯细从良初不久，仍歌旧曲劝人酒。忽然削发变为尼，住向南郊菜塘口。为尼不久还作唱，双缠紧系罗包首。世上纷纭颠倒多，参禅大将从军妇。诸姬转徙天运然，独有秀兰人不怜。日嗟日叹无休息，叹到将军听不得。一朝侍坐众宾筵，缚出优来面如墨。情甘输妇赎得生，乞娘一言高座侧。鹯容骂尽还自羞，从此人间不相识。秋深有客来长河，河上青沙荡白波。车尘马迹凝秋水，如是军旌归路过。上船武妓遮鱼贯，中有湘裙露寸半。欲行不行怯路难，须臾众步相凌乱。我闻客言方有怀，暗缸朦月尽安排。白日扬声响高屋，缓声却转疑丝竹。锵然飞雁鸣一声，客舍门虚见山木。
红衲歌,明末清初,陈子升,我昔登山临水高洁而光辉，君看红绫叠锦千针之衲衣。凛秋严冬与之侣，春寒采采皆芳菲。南中四时花不绝，披此但少雪花飞。客谓以此远游更足以环玮，与子期乎峨眉、雁荡、芦洲与钓矶。可怜此后触世机，出门栖栖资斧微。就官随班强著绯，归来天地交旌徽。今日萧条尚馀此，青云绝迹穷山里。狐白千金徒侈耳，人间爱马筐盛矢，何为长戚自令鄙。君不见浮丘袖阔麾烟霞，毛女衣单拾松子。
越王台,明末清初,陈子升,君不见越台百尺雄城阙，辇路传游百花发。黄屋晴连汉塞云，青山晓挂秦时月。龙川霸气日苍凉，横海楼船更渺茫。北风吹散南枝鸟，惟见平沙牧马场。
弹琴箕山秋月歌,明末清初,陈子升,张琴须张太古弦，七弦直溯五弦前。太和不远阴明代，飞遁长流洗耳泉。南河未避虞鳏晦，箕山明月斯人在。当年帝德总如春，独有秋光澹相对。琴音微微世莫闻，罢琴惆怅月纷纷。琴中不见箕山月，羞向他山麋鹿群。
丹青引为朱二文晖题真,明末清初,陈子升,芙蓉侧理瑩鹅毛，翡翠回波濯兔毫。画成如玉应名玠，不觌甄妃讶姓曹。拂石有声聆泗磬，种兰将采问湘皋。名士何妨矜独立，画师惟肖羡同袍。同袍袍色华春草，同心心结娇文褓。待聘逢君席上珍，迷邦笑我怀其宝。怀宝席珍从屈伸，光仪物色总传神。扇中鸾影秦王女，阁上麟图汉代臣。臣是素丝还绣像，女贻彤管用书绅。奇字近耽扬子宅，微辞回动宋家邻。宋邻扬宅才情出，花屿芗林保昭质。谁复罗胸有众星，谁能晞发临初日。养德曾如纪渻鸡，植根肯变淮南橘。风流将尔乐衡门，年少何从奏宣室。宣室兰台意不忘，琅玕绕屋坐江乡。千秋必向青云附，什袭还看宝轴装。
竹下走笔简薛二,明末清初,陈子升,三年种得两丛竹，疏疏映我池边屋。安得凉生十里阴，与君来往无三伏。君家易知复难忘，春自罗浮归草堂。罗浮竹大堪为屋，屋上干云从更长。僻居两两辞城邑，地阔天长莫羞涩。时见醯鸡瓮里游，几何高士林中人。我今怀君复畏人，欲向竹林藏此身。君来寻我乃相见，同话三山海上尘。
咏镜,明末清初,陈子升,汉皇露掌分青铜，蒲萄神镜凝妆红。照颜还照月，怜水复怜空。
张山歌,明末清初,陈子升,偶问山名识山姓，张山若个张君命。未见留侯松子游，今看仲蔚蓬蒿盛。蓬蒿萧萧秋满山，长松之下水潺潺。愿君姓名皆不著，杖屦因君忘往还。
稚子弄促织放书斋中秋夜增怀便成长句,明末清初,陈子升,湘帘不捲知秋色，中夜萧萧闻促织。开笼稚子戏方阑，闭户先生听不得。仆本雕虫应律鸣，谁家懒妇及秋惊。回旋秦锦教成字，摇落豳风别有名。此日银河看渡鹊，此时芳醑失听莺。爽籁遥吹蠮螉塞，寒砧不捣凤凰城。狭室青灯隔虚旷，满床缃帙犹无恙。歌舞人矜却月楼，诗书婢笑扶风帐。邺客追游息雀声，刘郎起舞悬鸡唱。那堪唧唧近床头，那遣迢迢翻枕上。春鸟秋虫岁岁听，每怜蟾兔晃中庭。何事芸香辟仙蠹，漫将纨扇扑流萤。
为高生寿母,明末清初,陈子升,高恢善事母，宛在霸陵山。圭峰作瑶台，松际梳雪鬟。贤母教令子，谋道不敢闲。米从仲由负，衣待伯瑜斑。四十犹悬干禄身，岂徒笔墨养慈亲。只今未老居东海，还傍麻姑理钓纶。
秋水轩行为吴僧六虚作,明末清初,陈子升,君不见吴门文启美，爱过僧居濯秋水。与画小幅皴细起，素楮淡墨如叠绮。吴僧自有秋水轩，我嗜此画僧乞言。君不见昔时卢鸿草堂能涤烦，手笔落落矶翻翻。
锦石山怀陆生,明末清初,陈子升,汉祖当日诛狂秦，尉佗本自倔彊人。陆生儒者持汉节，自娱黄屋遂称臣。南粤迢迢天咫尺，佗为东道使西席。曾同魋结汎兰舟，为祷山灵酬锦石。使能不辱佗不疑，天心人事皆有时。君看锦石成千古，请向山花折一枝。
璅蛣行,明末清初,陈子升,开君蒲萄之瓮醅，捧君鹦鹉之螺杯。高堂促席方就饮，美味忽自江中来。借问嘉名名璅蛣，腹蟹从来景纯说。水经注就赋还成，岂漏熬波与积雪。季鹰歌里想鲈鱼，谢监诗中寻海月。丰不必啖肥脓，清不必采薇蕨。欲食飞鱼不可期，欲脯青麟海难越。君今璅蛣且须尝，佐以三杯高兴发。忆昔朋从郁水洲，食如填壑饮如流。此物时时可以致，齧妃女唇甘且柔。右倚灵妃左浮丘，景纯游仙从我游。试将璅蛣荐羽流，蓬莱清浅湘漓秋。天地微茫何不有，有鸧九头龟六眸。二虫一体相为命，璅蛣登庖蟹自愁。啄腐吞腥累仙道，甘此未失为聃周。进君酒，君下箸。君不见何曾万钱不称心，江水悠悠向东去。
送一灵上人出塞寻祖心禅师,明末清初,陈子升,曹溪学者楚臣裔，贝叶莲花卷荃蕙。经行忽感远游章，飞锡将穷沙漠际。极北霜多芳草无，弥天路断月明孤。萧寺何方来白马，秦关空见落黄榆。十载飘零祖和尚，玉门投老非为将。化鹤难归华表前，牧羝更在天山上。尔寻先觉岁方秋，鸿雁南宾尔北游。莲社称诗别庐岳，梅花赠远忆罗浮。边沙往往销金铠，布衲一肩神百倍。到时好向故人言，知我愁心满沧海。
高丽纸行,明末清初,陈子升,古之朝鲜今高丽，流风犹是箕子遗。范畴邈矣彝伦斁，天下车书空尔为。我闻先辈曾出使，品服黄门有殊赐。鸭绿江浮使客船，凤皇衔出天书字。夷君稽颡献丹诚，国相称诗扬盛事。我曾见此诗，联绵纷可异。诗法初唐体，字得颜公意。勿言彼地遂无人，所学堪为中国臣。石渠虎观诚深邃，河北胶东那等伦。此纸为笺空五色，此纸卖文能几缗。我愧当年青琐客，沧洲闲洒墨花春。
游海目山醉后怀区海目先生,明末清初,陈子升,西江汇流南海潴，我家海曲甘樵渔。四月五月荡轻桨，言游海目尝鲥鱼。海目双峰临丙穴，江心万族归圆折。漫投犗饵钓吞舟，且奏鸾刀沃飞雪。君不见浮山来与罗山同，中有铁桥仙路通。兹山亦足晞华发，行当驻颜却老明方瞳。君不见九子山加九华号，青莲居士心所好。海目区公擅此山，岂有才士香名人不道。劝君高歌快意游，眼前富贵水东流。愁来白发三千丈，醉上丹梯十二楼。
崇祯皇帝御琴歌,明末清初,陈子升,夏后峄阳桐不贡，周王岐山久无凤。凤去桐枯未足愁，哀弦万古堪悲恸。悲恸兮如何，先皇琴兮小臣歌。小臣生在南边鄙，身比爨桐心不死。莫提长剑定三关，聊抱孤琴游万里。瞻孝陵兮聆高庙之景钟，望煤山兮泣烈皇之遗弓。吊金戈于漠北，翻碧简于山东。山东济南李家名，家藏百琴倾百城。百琴一一囊且匣，出匣开囊一琴使人惊。钟山玉晖九寡珥，古来稀有此光晶。腹中䥴文翔凤名，龙唇凤沼文相生。曾经烈皇亲手抚，真龙手中翔凤舞。甲申三月便殿中，七弦自断琴心苦。八音遏密兆此时，四海伤心惜明主。呜呼烈皇御极十七载，祖宗全盛金瓯在。外图政教务严明，内览诗书备文采。上有君兮下无臣，宫弦张兮商弦改。闻有能琴杨太常，烈皇礼之如师襄。承恩别有一琴赐，得与翔凤相回翔。一自烈皇登遐去，太常抱琴山泽藏。终身感恩成乐章，恭贮赐琴居草堂。虞帝薰风寂蒲阪，皇英瑶瑟怨潇湘。天下臣民如寡鹄，长卿莫奏凤求凰。神京既不守，宝器将何依。弦歌邹鲁近，毋乃凤凰飞。将军披铁铠，文士拂金徽。共苦兵戈际，谁知律吕微。烈皇安兮琴肃肃，臣不及钧天侍宴调丝竹。烈皇怒兮琴轰轰，臣愿得挥云拨雾扬天声。但愿见舞阶格苗之干羽，不羡彼登楼下凤之瑶笙。臣拜御琴长加额，归告当年碎琴客。安得普天知此音，中和乐奏无兵革。
答俗人,明末清初,陈子升,天苍地莽，飘然一客。虎变龙文，鸿荒自辟。南郭天籁，东方星谪。鱼可钓兮为任，雀可罗兮似翟。碎京市之胡琴，语寒山之片石。抗往古兮论生平，君不可兮知姓名。四百峰头春色在，荷锄独往种瑶英。
赠池阳陈君,明末清初,陈子升,莫求冀北马，当采江南蘋。客来就我赤花浦，举杯先道池阳人。池阳人客珠江久，与我同为太丘后。十年故国满干戈，四海移家择林薮。南武台边愿卜居，昭明楼远频回首。丈夫慷慨辞里闾，斗大黄金当系肘。轻裘每忆镇襄阳，剑气还看起豫章。弯弓近抱嵩台月，击楫遥冲瀚海霜。世间乌白马生角，书剑平生果谁学。五十归来鬓未皤，饮醇御妇聊行乐。排难惟思鲁仲连，诙谐颇效东方朔。唾壶击碎金屡挥，堪笑时人皆龌龊。我昔轻肥好浪游，黄金满腰花满头。胸中不染似皎月，调笑往往酣青楼。夫君此时便相识，坎壈只今同失职。嗔目语难非我心，高山流水和雕琴。骐骥絷足鸾凤窜，北禽日日欺南禽。相期惟有幽兰谷，袅袅轻风吹素襟。
赠表兄冯茂,明末清初,陈子升,与君为兄弟，异姓复连枝。君是大冯君，生于吾有妫。虞帝南巡下韶石，南天家世斯辉赫。言陪八伯共赓歌，向尔商瞿先学易。学易精思还草玄，赋成吾欲献甘泉。甘泉烽火来万里，俄看荆棘上参天。晓漏滴残鳷鹊观，悲风吹断鹡鸰篇。鹡鸰歌急孤鸾窜，可怜亲友皆星散。伍胥祇合避芦中，宁戚惟知愁夜半。故旧沦亡有几存，中表行中君最尊。甘为贫士终逃禄，曾列诸生亦受恩。伤心思过乌衣巷，遁迹难营白板门。君年七十荣期似，犹待华封祝男子。自言御妇比容成，莫是安储有园绮。忆昔风流邝舍人，雕龙绣虎夐无伦。世人妒才皆欲杀，君与相欢儿女亲。广陵遗散成绝调，山阳闻笛重沾巾。端阳怨切灵均赋，酌酒同吟舍人句。君持竹杖且须停，云过西山雨如注。
屈道人歌,明末清初,陈子升,云中龙，变化隐隐见其鳞。支公与林师，髣髴云一人。方袍白足采兰蕙，僧伽未必非灵均。屈上人，天下士。杂佩芳菲吾与尔，远游高举今在此。只今吾见化鹤归来之苏耽，谁解昨日出关犹龙之老子。
二子歌,明末清初,陈子升,皖城方子栖庐山，番禺屈子辽东还。裁书寄去客复到，道气往来天地间。此时天地烟茫茫，一鹤低迷双鹤翔。会须共集三珠树，莫惜参差道路长。
五羊门,明末清初,陈子升,船维五羊驿，车发五羊门。曾建双龙阙，何来万马屯。五羊原是仙来处，自从羊去仙亦去。仙人遨游朝玉京，几时重到五羊城。
沉香浦送澹归上人兼寄元孝金吾,明末清初,陈子升,舴艋载孤客，一湾复一湾。沿洄欲指沉香浦，轻桡声入水潺湲。短蓑破笠伴枯槁，山眉相顾明烟鬟。长风万里成夙往，鸥飞凫浴洲渚间。依稀三见东海浅，巀嶭忽对蓬莱山。秦王此境何曾至，驺衍能知九州事。虞舜原为天下君，至今偏有神仙意。苍梧云影明复微，潇湘竹泪沾人衣。九成台圮狐狸卧，瑶瑟龙吟水中破。禺阳二子笛声残，朱明梅花吹古寒。南武销沉南汉绝，苍苔满道谁呼鸾。君不见素馨田近城西社，素馨花气薰游冶。素馨墓上牛羊来，当日人前面空赭。仆本豪华澹荡人，奇情逸思超无垠。鲲鱼本化北溟水，那知蹭蹬桃源津。十年九迁无定止，一生万事随流水。海畔还逢逐臭夫，污尘何处堪湔洗。曹溪分流香且甘，故人往结松间庵。此水直待夷齐饮，从他取尽石门贪。扁舟笑彼陶朱富，携童入海期老寿。我不能同五百人一死从田横，会当直入四百峰师事安期生。向人贷粟不得饱，餐芝自可呼龙耕。五岳遥遥未遽蹑，行行请避西山猎。同心不见当奈何，今夜相思浮一叶。
四咏 其一 循东陵,明末清初,陈子升,循东陵兮怀故侯，圃秋瓜兮农之俦，我今安知嬴与刘。夫君资我端章甫，文身断发将焉取。不如蝉蜕圭与组，身齐逸民此终古。
四咏 其二 望西山,明末清初,陈子升,望西山兮钦义士，采薇食兮饿而死，我向颍滨犹洗耳。夫君贻我辟谷丹，吞腥啄腐登仙难。不如观化栖岩峦，强持一杯且为欢。
四咏 其三 眷南郭,明末清初,陈子升,眷南郭兮希达人，阐三籁兮闻天真，我昔此居称里仁。夫君助我云连宅，燕泥忽混狐狸迹。不如瓮牖门悬席，天地蘧庐况为客。
四咏 其四 吟北门,明末清初,陈子升,吟北门兮伤贤者，室人谪兮不我假，我有忧心不能写。夫君赠我飞蚨钱，金珠奈此糟糠贤。不如敝屣却床前，商歌高入沧浪天。
罗浮胡蝶歌送屈翁山之金陵同梁芝五陈元孝席上赋,明末清初,陈子升,胡蝶来从胡蝶洞，南园先集罗浮凤。凤衰久作接舆歌，昨夜蝶酣庄叟梦。东家西家胡蝶飞，蝶黄蝶白争春晖。罗浮大蝶真凤子，暂憩华堂还翠微。屈生却自翠微出，欲走名都怀道术。卜居未忍便沈湘，修辞莫是身曾漆。藻思如餐婀娜花，翱翔远食琅玕实。神仙之侣不可羁，还待怜才重惜之。文章被服人尚爱，况乃吐纳生神奇。送君凤皇台畔去，去去逍遥君自知。
醉中吟寄内,明末清初,陈子升,江城飞雨烟濛濛，主人劝我杯酒浓。绿槐雨滴白鹇饮，蜜酒藤床醉即寝。山妻生日身在城，白头相重千金轻。醉中笑看侏儒饱，犹有东方割炙情。
飞奴行,明末清初,陈子升,青天迷白雁，沧海潜鲤鱼。鱼雁不堪使，使鸽飞飞行作奴。飞奴何事事寄书，山盘水曲云路长。相思不见愁参商，吾不能如比翼共翱翔。飞奴飞奴使尔腾空觅路冲苍茫，征云片片晴景光。鸟坠高枝影入塘，雕鹗屏迹鹰鹯藏。系铃播远声如璜，千里不聚三月粮，为君缄情致八行。岂免阴霾昏复黑，金眸独辨遥林色。高愁鸷搏低愁弋，得归始见辛勤力。飞奴飞奴凤则尔之主，何必能言似鹦鹉。且歌作书与鲂鱮，周公鸱鸮，迨未阴雨。曲江海燕，谢彼林甫，吾闻飞奴之名曲江取。去国难忘求友生，山川间绝离情苦。古今同一时，千里如一家。封书达庾岭，折赠空梅花。飞奴飞奴，吾将使尔行不由径，目不视邪，然后寄声东父游紫霞。
以诗代书呈诸公,明末清初,陈子升,我生澹荡本无忧，生产萧然无所求。楚楚摊书独南阮，栖栖环辙或东丘。床无阿堵何劳撤，路有明珠怯暗投。同异仅存黄马论，纵横敝尽黑貂裘。几回变态翻云鸟，只自忘机对海鸥。岂知世事争排击，水静偏逢乱石激。当年倾意尽江河，谁是衔恩见涓滴。一饭今惟感漂母，百金可怪谋洴澼。蟊贼伤苗越陌阡，射工伺影含砂砾。莫是豪强归阘茸，奈何贫贱招仇敌。士龙父祖人所知，司马文章空尔为。意气必须天下士，风波翻自里中儿。愿同知己谈深浅，不厌旁人说盛衰。傥逢晏子鞭堪执，欲绣平原难买丝。休言伏枥年将暮，剪拂长鸣是此时。
青霞子歌为郭生赋兼简刘焕之阿字澹归二上人,明末清初,陈子升,青霞子，昔住丹霞山。壮岁从师客南越，家乡回首古秦关。自言十六十七时，脩真炼气寻希夷。静中虚室能生白，坐使元阳含早晖。参同契中颇紬绎，未叩羲文穷大易。丹霞跽请郁先生，三绝韦编观未画。要妙全窥太极图，绪言发挥二篇策。侍立匡床师返真，彷徨浊世求三益。旧友黄门久出家，亦持锡杖开丹霞。霞光照仙还现佛，并至珠江烟水涯。我向珠江得居止，主人意气云霄似。出身戎马心大儒，鞅掌勤劳归性理。闲邀禅客恣高谈，排关忽见青霞子。座中复有阿首座，舌长放出雷声大。一时四子三教同，惟我赘疣添一个。青霞子，丹霞僧，多谢主人能得朋。未可轻传讲德论，恐令闻者如苍蝇。
赠沈耕岩征君,明末清初,陈子升,前者渊明后者潜，眉生老矣称耕岩。今人追古如一辙，高名应向陵阳镵。陵阳之峰连敬亭，即今文脊栖瞿硎。宣城纵有玄晖守，那得征君出户庭。我从庐岳趋黄山，避暑吴淞秋始还。江楼远望不及往，宛然斯人苍翠间。共是山林江海士，寄书合倩琴高鲤。告君旧事君应喜，乞君书满泾县纸。
露筋庙,明末清初,陈子升,蚊为海水人为鱼，人沈蚊海啄团肤。呜呼高邮蚊毒粗，露筋女子诚丈夫。毒物杀人无贤愚，烈女岂为高邮有。此毒未必天下无，蚊何易生人易枯，古今几多露筋徒。
舣松江,明末清初,陈子升,十日兰桡抛草屩，违山又向松江泊。未归犹觅四鳃鱼，长往须骑丹顶鹤。吴月渐明风渐殷，江边一线是吴山。不信天池飞翼畔，高吟朗朗下云间。
吴歌可听行,明末清初,陈子升,生平解吴语，客里爱吴歌。吴江江水流无歇，歌起吴江君奈何。浪船摇摇天向晓，枕上诗成思未了。忽然听得声满江，声声揭出江云表。畴昔听歌歌必昆，座中顾曲惊梨园。老年放浪吴江下，鼓枻惟寻渔父言。君不见百万黄金争度曲，酒阑人散抛丝竹。江头谁解听吴歌，信口清音断还续。
鹤舒台,明末清初,陈子升,安期干楚罢，跨鹤弃人间。卖药已前代，遗祠空此山。枯枝蝉自蜕，晴海客偕还。不向金丹学，劳劳玄鬓斑。
曲江怀张文献,明末清初,陈子升,金鉴丹诚尽，玉堂风度开。南天相初入，西蜀眷空来。独预防胡计，无伤咏燕才。谁怜桑梓共，吟破岭头梅。
西江春事,明末清初,陈子升,桃花水上新，况复满山春。历乱闻啼鸟，清明烂醉人。相思阻天末，相慰且比邻。借问求桑女，如何大路遵。
玩月山池,明末清初,陈子升,雨霁山池晚，悠然逢月明。山中如此色，天上有无情。雾碎安期石，风微子晋笙。犹闻小桥畔，农父话春耕。
苍梧访绿珠太真遗迹,明末清初,陈子升,湘波流媚远，鱼媵正愁人。金谷何年入，华清几处春。环为天上宝，珠是掌中珍。聊持堕楼思，并起马嵬尘。
昌华苑,明末清初,陈子升,南汉风流地，芳湖曲带潮。芙蓉依殿脚，杨柳近宫腰。一往多疑冢，千年不复朝。空馀化萤草，羃历彩虹桥。
游峡山,明末清初,陈子升,轩辕二帝子，弄笛开禺阳。江岸扁舟客，闻钟到上方。仙灵今阒寂，云水空青苍。欲遣愁心去，猿声岭外长。
西樵大科峰,明末清初,陈子升,樵峰七十二，秀出一峰尊。策杖观朝日，浮澜动海门。孤松生鸟外，片雨落山根。吾欲骖鸾去，凭虚望帝阍。
碧玉洞作,明末清初,陈子升,我有碧玉调，匣琴无处弹。登山见流水，高调和皆难。壁立一片雪，风含白云端。羽人不可见，环佩日珊珊。
秋江夜汎,明末清初,陈子升,秋光枫叶动，星转客帆孤。况复秋水至，安知秋夜徂。牛渚袁宏月，鸱夷范蠡湖。裴褢无所似，空作水中凫。
江上怀所钦,明末清初,陈子升,六月三江水，扁舟独客思。何劳远天色，不共小窗时。一枕清波听，谁家玉笛吹。心藏山木咏，摇漾与君知。
咏陈思王,明末清初,陈子升,大雅黄初见，词林此凤麟。游园邺城客，入梦雒川神。竹帛思垂绩，旗章漫宠亲。相知零落早，论定属何人。
伏波祠,明末清初,陈子升,遥遥汉交阯，初识汉将军。偶尔明珠谤，繇来铜柱勋。春江激怪石，夏木栖寒云。世鲜爰生笛，劳歌如可闻。
寄陈仲因,明末清初,陈子升,秋气忽不解，起歌还侧身。远思西湖水，高映胥山人。飞雀少年剑，钓鱼公子纶。浙潮今正好，急送梅花春。
秋怀 其一,明末清初,陈子升,山山木叶脱，一为洞庭波。今年春草碧，今日伤如何。四愁看雪早，七发属涛多。宋玉元生楚，秋如羁旅过。
秋怀 其二,明末清初,陈子升,杀气到金天，狼星见几年。贤良诏骑射，经史傍貂蝉。榆荚连关暗，花名渡海偏。仍闻来陆贾，应有逐居延。
秋怀 其三,明末清初,陈子升,碧沚渺秋思，飘鸾淡雾姿。明珰一以献，玉佩解要之。子夜芙蓉曲，秋风兰菊辞。却看银汉侧，牛女别经时。
望孔林奉和瞿稼轩先生,明末清初,陈子升,尝游先圣地，嘉木蔼成林。今日宗周老，遥同望鲁心。麟来青草合，凤去碧梧阴。想见宫墙色，谁聆丝竹音。
东皋观刈稻同诸从兄,明末清初,陈子升,出刈东皋稻，来同南阮人。香吹三伏日，欢洽八家邻。野俎堆蔬甲，深杯注粟唇。清风万石在，蠲恤诏方新。
薄醉入山,明末清初,陈子升,尚有一樽酒，山楼复数杯。暝风送酣影，明月正裴褢。七不堪都释，一相思辄来。回溪值清浅，观海必澜哉。
流杯池赠陆岫青明府,明末清初,陈子升,朱明山下水，一见陆郎心。仙醴玉壶挈，芳春赭白寻。积砂应作灶，通涧亦鸣琴。笑我留兹土，何须白石吟。
送曹彝伯还太仓,明末清初,陈子升,綵艇餐红荔，明楼宿白云。如何方缱绻，天际忽离群。甲帐长途匝，牙香夹被熏。会吹吴地月，佳气一氤氲。
赠歌客,明末清初,陈子升,谁能为此曲，毋乃古绵驹。今夜尉城月，攒风江笛纡。宋人有章甫，越地亦吴歈。知尔丹山凤，高歌闻众雏。
七夕珠江汎舟同豫章黎左严陈元者同里黄逢永黄季恒黎美周席上有赠,明末清初,陈子升,珠江指银汉，相见复相亲。往岁悲秋客，都为乞巧人。南流豫章水，或有雒川神。深夜星前酌，依依溪上蘋。
吴楚行,明末清初,陈子升,神女惊临楚，西施粲入吴。朝云蒙泽芷，秋露坠宫梧。狐媚疑詹策，龙文失属镂。年年兴楚些，日日变吴歈。
何印尼太常招同刘安世司马陈忝生宫谕雨集分得来字,明末清初,陈子升,江楼散凉雨，溶㵝入深杯。坐久月光动，歌停花气来。勋名惊下濑，词赋笑阳台。辛苦天南事，长安道更催。
走笔询家兄山中潴水复满几尺,明末清初,陈子升,不厌山中水，冬寒更几深。激流康乐咏，魏阙子牟心。牛马虚遥涘，鸳鸯下众禽。乘车堪借问，渔父有拿音。
夜度大舰口,明末清初,陈子升,水涘还牛马，悠然已望洋。味盐真泽国，穷海讵荒唐。梦减五更鼓，行馀三月粮。罗浮看浴日，无树即扶桑。
何仙姑祠,明末清初,陈子升,云母凝清甃，仙姑渺碧空。佩声遗凤穴，绡影借鲛宫。纷若神弦曲，泠然少女风。守雌长若此，无处问鸿濛。
寓潮戏集海味成律,明末清初,陈子升,海青窥瓦屋，沙白露为霜。玉赘长须国，珠联牡蛎房。月姑能不字，螺女亦名香。何必遵伊洛，方知贵鲤鲂。
客游怀黎美周梁渐子,明末清初,陈子升,漫游消失意，诸子复如何。闭户壁书满，伤时文选多。长楸走马引，白石饭牛歌。近世临川剧，寒烟吊尉佗。
赋得鸣琴赠张公亮明府,明末清初,陈子升,朗朗琴张子，鸣琴揭岭间。南徐下流水，北固旧高山。听讼依桐响，怀仙与鹤闲。惟怜一绿绮，掩抑独无颜。
月夜迟朱王孙不至,明末清初,陈子升,临风孤玉树，明月七星台。清夜一何永，碧云殊未来。虚空忘障闼，图画入莓苔。一室皆如水，将予漫溯洄。
梅花,明末清初,陈子升,彼美矜寒夜，菲菲皎月痕。篴中吹有色，关外寄何言。抗手期瑶草，高情命绿尊。方知倾盖地，已见白头恩。
牛,明末清初,陈子升,呼名原一我，占梦即三公。紫气伯阳至，黄姑七夕中。有人曾化虎，见月异屏风。刺促因鞦鞅，长谣阁道东。
有感,明末清初,陈子升,时事纷回薄，悲秋且禦寒。累累看客印，岌岌爱予冠。国是谈何易，韩非说实难。踌躇中夜起，不耐斗阑干。
南侍御谪藩幕至粤赋赠,明末清初,陈子升,参军天子命，谪宦越王城。幕下皆言屈，朝端有直声。霏微刘苑月，寥落楚江蘅。早入陈时事，南中未息兵。
箧中存张天如吉士所遗诗扇次韵哭之,明末清初,陈子升,道术期经世，文章真史官。夫君斯已矣，挥扇涕阑干。垂诏王心恻，遗言友道看。朝华披可恨，谁起楚臣餐。
忆银尖,明末清初,陈子升,忽忆银尖好，相悬玉塞春。服劳常出众，未老别随人。水涨权奇渺，天空剪拂新。莫令街市上，鹰犬逐浮尘。
龙川,明末清初,陈子升,漠漠龙川水，轻舠溯浅滩。欲于风气得，已作霸图看。花蔓零魋结，莺巢暖汉官。斑骓自骄蹇，客子动征鞍。
自大埔度上杭,明末清初,陈子升,八闽初入路，鸟语信钩辀。如马填江石，升猱逆水舟。天鸡虚倦客，野老习通侯。南北京何似，须成万里游。
苍梧扈驾谒兴陵,明末清初,陈子升,旧邸瞻神庙，前旌指孝陵。松坛开虎拜，桂海溯龙兴。羽卫千官导，戎衣列圣凭。他时天子孝，文在泰山登。
奉和瞿相公劳师全州见道上古松之作,明末清初,陈子升,不掩将军树，言开召伯棠。苍梧生大道，偃盖复成行。积甲龙鳞见，投醪琥珀香。军心欢不已，声共舞风长。
留别刘及叔兵部,明末清初,陈子升,刘生为我别，何以写衔杯。一曲东平意，相如西蜀才。蒯缑悬锦水，花笔掩兰台。但断忧时泪，吟诗瘦莫哀。
夜度梅林,明末清初,陈子升,即不疲行役，何方作逸民。风林摇入暮，沙水咽迷津。远灶翻刍狗，低篷仰杞人。江边如秃节，可共雁来宾。
题朱子洁小舫,明末清初,陈子升,五湖何处去，一叶且经营。犹可汎溪月，将子同濯缨。兰幽期绝迹，豆落怅归耕。倚棹或堪近，桃花鸡犬声。
赋得云中辨江树,明末清初,陈子升,已极扶桑影，微依委杖林。因波闻脱叶，傥别即伤心。牛马虚秋水，猿猴隔楚吟。安知如荠外，不是八公寻。
述哀 其一,明末清初,陈子升,心摧娲后石，泪尽蜀山鹃。自恨无容地，谁还共戴天。飞尘金齿路，沈日点苍烟。愿挽乌号射，欃枪会应弦。
述哀 其三,明末清初,陈子升,列圣恒如在，孤臣尚苟生。生年从万历，往恨积崇祯。流落捐躯免，传闻洗耳惊。将来纪年月，良史正含情。
述哀 其四,明末清初,陈子升,云沈六诏外，天远七盘西。不义为彭宠，休屠无日磾。难期大树赏，空使具茨迷。他日还钟簴，如何慰鼓鼙。
村社饷予酒肉,明末清初,陈子升,古树小桥幽，江村赛社秋。恒饥双稚喜，多病一杯酬。底事周人栗，贫时曲逆侯。摐金人语歇，天外暮云流。
赋得花丛乱数蝶,明末清初,陈子升,梅花与李花，相趁复相加。大都多粉色，子细认东家。绿窗春有梦，雕槛昼无哗。不堪垂手伎，烂漫舞茵斜。
赋得风帘入双燕,明末清初,陈子升,芳春荡晓风，双燕向帘栊。尔是新还旧，谁知雌与雄。振襟钩自上，拂尾剪俱空。似恨歌尘寂，金塘泥正融。
送人之牂牁,明末清初,陈子升,居人殊郁郁，送尔客何方。白露将秋色，青莲愁夜郎。沙分胡雁小，天合楚云长。为问牂牁水，楼船何渺茫。
赠景公峻兼讯陆参军骏如,明末清初,陈子升,风月羁离际，论交二十年。吹箫还入市，取醉不忧天。鹿閟苏台迹，羊孤海峤仙。芙蓉峰四百，持照幕中莲。
招旧游,明末清初,陈子升,游情向春鸟，鸟语在庭柯。我罢归欤叹，谁为劳者歌。青春将进酒，白日倩挥戈。何不还携手，高高藏绿萝。
巫山之阳香溪之阴明妃神女旧迹存焉 其一,明末清初,陈子升,碧峰连枕席，青冢隔烟萝。汉道寖微矣，荆王如梦何。遥知云色寡，夕想雨容多。欢怨皆芜没，回肠发浩歌。
巫山之阳香溪之阴明妃神女旧迹存焉 其二,明末清初,陈子升,阏氏留汉月，芳草藉巫云。清怨独和胡，微辞因奉君。溪萦香缥缈，台驻梦氤氲。不蹑风流迹，荒山空旧闻。
巫山之阳香溪之阴明妃神女旧迹存焉 其三,明末清初,陈子升,楚汉风流事，千年迹并稀。巫云象神女，塞月照明妃。余欲登高赋，征人怨不归。清秋如有梦，应逐朔鸿飞。
艳诗,明末清初,陈子升,南林苏合弹，西堰木兰舟。藻动文鱼戏，花飞艳妇愁。遥闻轻薄子，新拜富平侯。树背无萱草，飞蓬两鬓秋。
雨中即事简在城亲旧,明末清初,陈子升,细雨滋何限，浮生澹不营。碧苞防露笋，红吐拒霜英。鹤发来扶杖，渔歌迥濯缨。轩车任流水，书此报寒城。
石门吴刺史祠,明末清初,陈子升,石门之水清，刺史昔年情。日照龙骧节，风高雁翅城。江河遮贝阙，俎豆出芹羹。极浦香沈尽，西山薇欲生。
展观朱仲韶所画梅花作诗寄怀,明末清初,陈子升,梅花开棐案，岭路未曾知。偏是南州士，孤芳劳我思。青山无半亩，白眼亦多时。君解轩辕历，崆峒何处期。
寄徐巨海,明末清初,陈子升,南州徐孺子，高卧有青山。往日蒲轮弊，穷年桂树攀。溟鱼不得运，雾豹迥无斑。却望罗浮色，知予亦闭关。
寄陈元水,明末清初,陈子升,吴王苑边客，憔悴豫章江。伊昔宰百里，踌躇之一邦。新篇寄金错，旧恨剪兰釭。赭白吾将尔，骄时各自降。
寄蒋南陔先生,明末清初,陈子升,南海神明宰，归吴赋五噫。内廷虽一召，末路叹多歧。小子亦鸿渐，终焉同凤衰。因声寄丹穴，雏羽日威仪。
寄徐子能,明末清初,陈子升,美人家何处，百尺姑苏台。麋鹿游今日，龙威书几开。迷离天末客，放浪湖上杯。遥知二毛落，秋兴倍从来。
游中宿望西樵怀家园所钦,明末清初,陈子升,出户辞容膝，征途重久要。吟空峡猿夜，梦变楚云朝。中宿将三宿，西樵非两樵。沿江新柳色，回首见攀条。
灌园,明末清初,陈子升,磬折君勿嗤，为园勤注兹。民生不匮事，草木向荣时。子月馀清浅，仙源动碧滋。淮南洵汲井，鍊药更何为。
雨中弹琴作,明末清初,陈子升,飞雨洒檐轻，轻弦逗雨鸣。器泠因得法，心语欲无声。水泛中郎弄，风将列子行。徐收玳瑁匣，还见峄峰晴。
岁暮过海幢寺谒空隐禅师寄薛二,明末清初,陈子升,渡江寻净域，了自不关人。息影入中岁，生烟开早春。启扉无一语，踧踖愁书绅。归对同门友，溪风萌绿萍。
寄一灵上人,明末清初,陈子升,中洲千嶂月，何处一龛灯。独坐旷无侣，高吟遥对僧。别来云共水，空外谷为陵。待发秋江棹，松门最上层。
卜筑,明末清初,陈子升,九江村色明，三径欲经营。最喜池塘遍，圆波连月生。此中有桑竹，无以异蓬瀛。谁信扶摇翼，而甘择木情。
江村,明末清初,陈子升,昔游九江郡，今寄九江村。禹迹复何处，佗城非故园。乡关生死泪，亲旧岁时论。那得深山入，西风吹暮猿。
题乡事寄静者,明末清初,陈子升,俗尚吾何羡，乡情君莫嘲。鱼花千里舸，鸡菜万家庖。竞渡黄头出，柔桑皓腕交。惟馀读书客，高卧静衡茅。
山寺听蝉,明末清初,陈子升,偶同高士出，一路听蝉嘶。雅尚宜秋露，何心怜夏畦。晚风清梵外，茂树翠微西。复此令人远，依依飞鸟栖。
奉题欧先生南圃,明末清初,陈子升,南圃人安节，东篱菊吐英。苍凉开画色，闲暇读书声。远水浮秦树，斜阳澹汉城。所欣吟月下，一傍古松行。
题朱子茂茅亭新成,明末清初,陈子升,中表过从好，巢居又一枝。金鳞云锦烂，玉树月华披。坐即频呼酒，行应为采芝。不逢尧与舜，安敢望茅茨。
濠上逢旧妓,明末清初,陈子升,骄马几时迎，桃根艳柳营。半生重入梦，两度总倾城。日澹青楼色，笳悲子夜声。藁砧何可道，山上若为情。
大历琴,明末清初,陈子升,端居珍所尚，三叹少知音。不遇丁年友，那称大历琴。徽明千古月，匣向万山岑。最是同闲止，商歌入旧林。
家无长物琴砚特佳聊为之咏,明末清初,陈子升,紫云鸲鹆砚，绿绮凤凰琴。静者亦何有，兹焉朋盍簪。诗书敦宿好，山水有清音。欲解无弦趣，惟操匪石心。
城中寄怀某郎,明末清初,陈子升,想子中洲夜，月斜春帐深。新蛙乱欹枕，起坐空横琴。予实同栖鸟，飞翔惟近林。春潮日来往，因信平生心。
英石砚山,明末清初,陈子升,英州小小石，宛似文君眉。一抹不加画，千峰何处移。白云侵半岭，清海或环之。紫砚琉璃匣，缘情赠汝诗。
朱子勷赠予墨拓瘗鹤铭喜赋,明末清初,陈子升,何代华阳逸，遗音瘗鹤铭。胎禽漠然化，腕兔若为灵。势挟云螭驾，图分山海经。羽仙将墨客，无不掞天庭。
赠陶大,明末清初,陈子升,君家原五柳，知不重千金。结客非游宦，移居为入林。天风双袖阔，花雨一帘深。长向东方倩，高歌度陆沈。
寄旧游二三诸公,明末清初,陈子升,岁晏沧江雨，空濛一望君。校书犹马队，临帖几鹅群。白雪从歌聚，青帘引袂分。王通归老处，知是恋河汾。
舟夜闻雁,明末清初,陈子升,春雁不宿渚，夜飞鸣向舟。三江惊始旦，二月重南游。且复韬羽翼，谁能忘匹俦。溯洄将倩尔，明发见中洲。
用乐府题作唐体十二首 其一 有所思,明末清初,陈子升,贱妾对流萤，良人备北庭。金闺淹日月，沙碛动风霆。去梦萦蛛网，归书暗雁翎。君恩治第否，天末不遑宁。
用乐府题作唐体十二首 其二 关山月,明末清初,陈子升,边月散边霜，长城月正长。狼烟虚远色，驿火断寒光。北照惟依斗，南临一望乡。营门钲鼓静，昨夜遁贤王。
用乐府题作唐体十二首 其三 紫骝马,明末清初,陈子升,国事勤玄塞，将军跃紫骝。都门一发迹，千里去悠悠。大漠风多逆，长城水不流。功成何用赏，骨立视封侯。
用乐府题作唐体十二首 其四 刘生,明末清初,陈子升,卿家赤帝后，走马黄云间。独入咸阳市，报雠时度关。愁将边月远，卧对酒垆闲。傲尽王公席，青春抚绿鬟。
用乐府题作唐体十二首 其五 折杨柳,明末清初,陈子升,离情相送送，大道夹垂杨。千里从兹远，一枝空折将。结为腰带缓，吹与鬓丝长。何必闻羌篴，方知断客肠。
用乐府题作唐体十二首 其六 梅花落,明末清初,陈子升,陇右五歧路，梅花寒并飘。春风上冰雪，人迹澹溪桥。白破胡天晓，香分庾岭遥。谁知金屋里，坐使玉容销。
用乐府题作唐体十二首 其七 从军乐,明末清初,陈子升,南征忘苦辛，百万出咸秦。破竹看崩角，分茅掩沸唇。箭穿无石虎，车载有金人。遂使光天下，皆称率土臣。
用乐府题作唐体十二首 其八 明妃怨,明末清初,陈子升,物色归骄虏，蛾眉镇独颦。迁延上马地，决绝贯鱼人。觱篥风相切，琵琶语不真。君王有飞将，妾是玉关尘。
用乐府题作唐体十二首 其九 古意,明末清初,陈子升,玉匣鸣琴出，繇来是爨桐。中含太古意，侧想先生风。抚罢不成操，知音人已空。滔滔流水去，悽绝对仙宫。
用乐府题作唐体十二首 其十 难忘曲,明末清初,陈子升,花径入檀郎，君家不可忘。交精飞过水，反舌唤登墙。南国明珠佩，东家白玉床。微躯何所托，端在婉清扬。
用乐府题作唐体十二首 其十一 关陇吟,明末清初,陈子升,秦地双崤阻，周王八骏雄。水流巴子国，山压隗嚣宫。榆细森关月，梅春袅笛风。寄言被褐者，相助守山东。
用乐府题作唐体十二首 其十二 长安道,明末清初,陈子升,古树咸原色，繁华大道春。长风与流水，翠粲复龙鳞。狐白逢公子，鸦黄见美人。萧条道旁客，叹息经情亲。
上巳海目山禊饮 其一,明末清初,陈子升,羽觞何处流，飞渡羽人丘。斗酒黄莺语，山枝青翰舟。春丛烟雾气，波荡古今愁。楚水长相接，言归芳杜洲。
上巳海目山禊饮 其二,明末清初,陈子升,海目更长望，珠江云水连。因仍京洛事，飘泊楚人船。细雨滋平仲，春风愁杜鹃。当杯酣上巳，何必问丁年。
种柳,明末清初,陈子升,池水如明镜，杨枝是细腰。宅边宜有此，花外不堪飘。昔在长杨苑，因风拂灞桥。桥西几攀折，今日抚柔条。
无题 其一,明末清初,陈子升,桃李自成蹊，媻姗并上堤。秦宫花底活，周史月边迷。乐府能传凤，天河恨报鸡。因君逢嫁娶，端是不须啼。
无题 其二,明末清初,陈子升,不矜交甫佩，不羡莫愁堂。死认罗浮树，生怜西国香。老来将药却，忧至倩萱忘。定有龟台使，馀桃泥汉皇。
纸帐,明末清初,陈子升,素丝缝侧理，兹帐息深深。一榻何高卧，洞房非此心。云封虚白室，月在梅花林。个里雕龙思，天孙无自寻。
春日与薛刚生期于崔千上江馆崔子谷在焉因并留赠,明末清初,陈子升,门前杨柳色，日日向通津。一水过春雨，三杯逢故人。垆头卖浆至，座右勒铭新。无使穷途泪，阑干缨上尘。
乡中有井出泉甘冽好事者浚而识之邀予为咏,明末清初,陈子升,玉醴浮双井，金瓶洒八公。会当行汲去，不是后园中。改邑君莫问，枕流谁可同。泠然饮仙液，云水思无穷。
过朱未央,明末清初,陈子升,风流当日事，矍铄老翁心。薄俗不相厚，古欢遑问今。垂帘障野马，出郭听春禽。始信朱公叔，门稀鹤盖阴。
送元孝之楚,明末清初,陈子升,远游安可极，壹郁念平生。背雒独愁坐，怀沙空此行。疑山低晚黛，梦泽转寒旌。今日黄钟毁，休高白雪声。
楚云台,明末清初,陈子升,昔贤期友地，风义一何深。云岂浮车盖，台非市骏金。惟将素心合，不作白头吟。吾与二三子，欣然共入林。
葵扇,明末清初,陈子升,冈州剪玉葵，习习凉风吹。自以白茅藉，何烦朱粉施。蕺山逢逸少，阶草问班姬。亦有倾阳意，秋来空尔为。
口号赠故人,明末清初,陈子升,万里来又去，如君忠信稀。将离一以赠，杨柳重依依。余欲蹈东海，西山犹采薇。应知六月息，风力使鹏飞。
江涨雨甚浩然兴叹,明末清初,陈子升,白马涛方怒，苍梧云正流。临渊叹今雨，向若况先秋。独閟江上阁，谁归天际舟。若为藏羽翼，深树拂鸣鸠。
赋得江海寄情人,明末清初,陈子升,平生寥廓意，持此结情亲。明月隔千里，沧洲同几人。依依寒雁渚，淼淼落花津。我独乘桴去，思君愁白蘋。
何仙姑祠,明末清初,陈子升,才近仙灵宅，群山翠黛浮。欲餐云母去，君与鲍姑游。奏以湘江瑟，觞之蓬岛流。空祠隔环佩，明到玉峰头。
寄无可大师,明末清初,陈子升,平生皖城友，当世白莲师。金策摇何处，碧云愁莫时。月临无尽界，鸟择最高枝。同病还同老，浮沈愧所知。
人日送人之鲁郡赋得尧祠,明末清初,陈子升,一尊君但饮，策马指尧祠。万古瞻如日，孤臣正到时。春阶数蓂荚，故国见茅茨。借问巢由事，今人那得知。
元夕灯下怀所钦,明末清初,陈子升,情人旷颜色，空此九微灯。今夕始三五，今年思旧朋。愁听火凤唱，梦到烛龙升。春雪如相映，山阴棹已乘。
秋日赠别,明末清初,陈子升,荆棘参天满，君行思独深。不穷驺衍口，至慎阮公心。想到西荆日，登楼罢叹音。风尘重相见，长袖拂霜镡。
忆别,明末清初,陈子升,邑井观鱼处，新丰策蹇时。阿咸挥麈尾，匡鼎解人颐。荒径暌三益，临风怅别离。何当同旅雁，过岳复相随。
忆黎君选十一丈,明末清初,陈子升,畴昔黎夫子，居然晋代贤。夜阑诗酒洽，人去笔精传。胜事难回首，馀生渺比肩。城南怅韦杜，莫问此时天。
访卢逸人却寄,明末清初,陈子升,迷途问牧童，虚谷见愚公。百舌梅花里，二毛蓬户中。檐风清响铁，厨水远邀筒。别后千山外，依依一亩宫。
倩人寄吴越书,明末清初,陈子升,隔岁成书札，春催雁即飞。八行缄字密，千里访人稀。河草通清梦，关梅带掩扉。凭君计然策，吴越见同衣。
戍客吟,明末清初,陈子升,长城万里远，久戍不知劳。听角单于小，占星太白高。何辞逐行幕，不惜敝征袍。为报红楼妇，新妆认节旄。
赠屈贲士仪部,明末清初,陈子升,怜尔高阳裔，含愁向楚天。八龙秋色远，一鹤下荒烟。陋室且相聚，悲歌谁为传。茫茫江海畔，闲却祖生鞭。
寄黎左严,明末清初,陈子升,登台问梅信，君有故人心。老作南州卧，愁连东海深。好风通语默，皦日慎飞沈。相约关前路，匡山且入林。
喜伟公侄过,明末清初,陈子升,咏怀思对尔，烟渚过秋鸿。蔓草是今日，竹林还古风。但令奇字满，莫恨故园空。举酒复相勉，黄金徽爨桐。
三闾庙,明末清初,陈子升,汨罗沈自昔，安问后人怜。古庙临湘水，秋兰薰楚天。巫歌村社鼓，客至洞庭船。惭愧生斯世，长沙泪洒然。
黄石公祠,明末清初,陈子升,素书传孺子，黄石是吾师。何事谷城道，披榛寻古祠。风生雕虎啸，日落蹇驴疲。济北遥遥去，鸡鸣何处期。
仲宣楼,明末清初,陈子升,飘零千古意，词客望秦川。乱世何如此，登楼空复然。浮萍逢落日，远雁下寒烟。莫问依刘事，归欤沧海边。
采石夜泊,明末清初,陈子升,千秋牛渚月，清影照袁郎。异代还高咏，孤臣对举觞。江心飘断梗，天末见维桑。何处瞻鳷鹊，金波自渺茫。
黄金台,明末清初,陈子升,此台犹可上，此意莫能酬。骏足轻千里，当年侧席求。朔风高雁度，燕阙暮云愁。行子非干进，长歌别蓟丘。
严陵钓台寄关西故人,明末清初,陈子升,我来钓台上，怀古复沾巾。不有中兴主，那为高尚人。春波翻白鸟，落日转青蘋。漫似狂奴态，遥遥寄渭滨。
入剡中怀贺监,明末清初,陈子升,乍入剡中路，先令客望劳。湖将一曲远，山有四明高。贺监今何在，谪仙宁独豪。荷花空满浦，惆怅发轻舠。
寄林信卿广文,明末清初,陈子升,增江仙岭下，君寄一毡寒。欲饱青精饭，非耽苜蓿盘。鸟吟山户晓，虫篆竹书乾。我有怀仙操，横经试一看。
赵国子书至赋答,明末清初,陈子升,恍然开尺素，之子抱连城。江海还逢掖，风尘误上卿。豫章俄独老，桑落念同倾。此意难持报，萧萧楚泽蘅。
春溪独往率尔遣怀,明末清初,陈子升,林香迎杖发，一路落橙花。复被鸟声引，溪南人几家。暄风吹日动，细水向田斜。即事可深悔，平生白鼻騧。
赠张昆城曾青藜,明末清初,陈子升,故园吾作客，羁旅子投谁。杯酒执无地，相逢空复辞。月连徐孺宅，花笑陆郎骓。云海春还暮，宾鸿方去兹。
春暮,明末清初,陈子升,自徙江村遍，谁令春色深。泊如过屡空，铿尔奏长吟。花落穿书蠹，风惊下案禽。袖中三岁字，空见故交心。
赤花洲寄朱生,明末清初,陈子升,中洲未归客，伫立赤花洲。日动绿槐影，闻君骄紫骝。绛纱傅郑子，黄石待张侯。肯以青云器，随余汗漫游。
秋霞效骆丞,明末清初,陈子升,人惊洛川上，秋在赤城隈。散处皆成绮，流时定作杯。染江枫失叶，烛野烧无灰。五云虽稍隔，终是掞天才。
寄林潜颖,明末清初,陈子升,往岁龙山曲，寻君穿菊丛。今朝渔浦上，忆别对江枫。四海怀知己，千秋怯伏戎。一从裘马敝，栖息几人同。
感秋四十首 其一,明末清初,陈子升,秋至三城里，羁愁不可言。香须薰宋玉，丝欲绣平原。座逼千金寿，家悬一饭恩。长裾经岁典，谁道曳朱门。
感秋四十首 其二,明末清初,陈子升,轻风吹禦寇，举步欲泠然。那使扶摇翼，而飞莽苍天。平沙多雁阵，濒海绝人烟。挥手复归去，高斋叠嶂前。
感秋四十首 其三,明末清初,陈子升,素交长逝矣，心事与谁论。望去虹蜺气，招来胡蝶魂。浮名孤并驾，清泪切啼猿。携手一相失，吁嗟甘闭门。
感秋四十首 其四,明末清初,陈子升,昔别重城出，曾营三径幽。结茅恒苦雨，种树总宜秋。去去北山外，盈盈南渡头。何当归此地，垂钓一销忧。
感秋四十首 其五,明末清初,陈子升,世态狂澜倒，何人结古欢。心将日皛皛，行怯露漙漙。荆棘生毫末，干戈起舌端。惟应万峰隐，差可一身安。
感秋四十首 其六,明末清初,陈子升,失我乌衣巷，登君白玉除。人疑趿珠履，或亦候篮舆。桂岭秋偏蚤，松窗月正虚。茂陵家不远，何事倦相如。
感秋四十首 其七,明末清初,陈子升,平生矫俗虑，不乐闻征输。负郭田方弃，未能归旧庐。中林行命酒，欹案坐观书。仰止桐江客，垂纶不羡鱼。
感秋四十首 其八,明末清初,陈子升,晚世轻黄发，秋风凋白杨。鹤归千岁老，鸡唱二更荒。大翼风难举，方舟壑暂藏。眷回潸出涕，贤哲几沦亡。
感秋四十首 其九,明末清初,陈子升,名流今特盛，览古觉才难。请以市琴碎，为君杯酒欢。道存不下带，心折一相看。百尺琅玕实，惟应彩凤餐。
感秋四十首 其十,明末清初,陈子升,彩凤舞炎方，朝阳更夕阳。苍梧不可宿，韶石但相望。本与麟龙并，如何羽翼伤。长歌洁心志，芝草秀斋房。
感秋四十首 其十一,明末清初,陈子升,昔我居环堵，江村远甲兵。池风鱼沫出，林雨竹根萌。天阔看无尽，窗虚梦不惊。全无近市宅，唯此故园情。
感秋四十首 其十二,明末清初,陈子升,未能抛故态，毋乃是狂奴。本自襟期一，翻成今昔殊。接舆解衰凤，伏枥想名驹。老我湘江外，陈词问有虞。
感秋四十首 其十三,明末清初,陈子升,青琐先君职，金台屹古燕。艰难依丙舍，谏诤忆丁年。自上玄成牍，空归范蠡船。海天迷皂帽，何处拟辽田。
感秋四十首 其十四,明末清初,陈子升,闻道凌云构，锱铢均众材。凫飞葛令下，骓驾陆郎来。地爱求砂近，天教使橐回。如何过结驷，非为荜门开。
感秋四十首 其十五,明末清初,陈子升,多年贫贱惯，颇觉俗尘稀。蜾蠃入筠管，飞鹑恋葛衣。何曾挟策出，翻欲聚粮归。抗手谢知己，毋令心曲违。
感秋四十首 其十六,明末清初,陈子升,袁宏运租去，甘与众佣群。日为千仓积，非因五谷分。舟中看皓月，身外比浮云。偶尔成高咏，偏教谢尚闻。
感秋四十首 其十七,明末清初,陈子升,泪以劬劳下，吟为曾闵思。未将封树合，空诵蓼莪为。綵舞三迁地，庭趋七诤时。最饶纶綍贵，一倍负恩私。
感秋四十首 其十八,明末清初,陈子升,一裘齐相敝，七叶汉侯传。世有勋华盛，从来廉节全。怀存鸣凤曲，泪展鹡鸰篇。琐琐流离子，如何遂勉旃。
感秋四十首 其十九,明末清初,陈子升,开府方夫子，当年骨鲠臣。西人瞻节钺，南纪惜经纶。是日敷天泪，遥摧报主身。只今知己感，往事总伤神。
感秋四十首 其二十,明末清初,陈子升,同声曾不少，今日几人存。最想匡山衲，多时阻笑言。交惟天下士，法是众中尊。却谢三千客，吾归不二门。
感秋四十首 其二十一,明末清初,陈子升,欲采琪花去，云深不可知。青天难矫翼，尘世总低眉。方朔何容易，灵均有所宜。金丹如可授，会是别渑淄。
感秋四十首 其二十二,明末清初,陈子升,故人书不至，边雁度梅关。月色江湖上，秋声枕席间。霜清九曜石，木落二樵山。独向南楼叫，知予鸥鹭闲。
感秋四十首 其二十三,明末清初,陈子升,与子策龙媒，言登南武台。长空一鸟疾，远水孤帆来。自古兴怀地，应高作赋才。北风吹且缓，目极秋云开。
感秋四十首 其二十四,明末清初,陈子升,昔日王孙路，而今草已黄。还家对乡里，拂面有繁霜。磊落生高兴，萧条免慢藏。浮家皆信美，回首暮川长。
感秋四十首 其二十五,明末清初,陈子升,举世知名蚤，中年学道迟。识途伤老马，戢翼愧长离。与客吟风竹，寻僧供露葵。旷怀人境内，何叹路多歧。
感秋四十首 其二十六,明末清初,陈子升,南城起凉月，今夜好长歌。车马喧渐息，客心清奈何。中天下风露，前月过星河。有酒且沈醉，安能忧思多。
喜翁山道人归自辽阳作,明末清初,陈子升,芙蓉南浦开，开士玉关回。万里辽城鹤，仍栖朝汉台。久游生古貌，相对出新裁。处处兰荃意，楚魂吟自哀。
郊居答梁颙若陈元孝见访之作,明末清初,陈子升,我憩西郊外，入山殊未深。不堪征赋及，幸有故人寻。金磬答双院，木瓜寒一林。还期同静坐，乘月在长吟。
铜雀妓,明末清初,陈子升,惊乌将顾兔，夜夜起西陵。玉箸隐然堕，铜台空复登。歌尘愁易积，舞袖倦难胜。寒绝当年宠，漳河有断冰。
经漂母墓,明末清初,陈子升,淮阴成往迹，客子渡淮来。旅食若为进，王孙还此哀。春流萦落絮，古墓蘙新苔。向晚空相见，城阴罢钓回。
伟公侄至宿,明末清初,陈子升,寒宵共阿咸，陋巷本居南。雨气侵残梦，鸡声发绪谈。家风怀万石，春兴待双柑。莫道天难问，高高是蔚蓝。
礼诵后作寄道侣,明末清初,陈子升,十年伤白发，万虑息金经。春鸟鸣鱼梵，天花落草亭。高堂嗟见背，大块实劳形。为寄潮音去，宗风满塔铃。
佛日东游答欧奏孚陈皖公,明末清初,陈子升,西方传佛日，东去访仙山。五十未闻道，江湖稀闭关。苍烟奔急翼，霁景媚衰颜。君问逢迎意，方将乞大还。
度龙川,明末清初,陈子升,佗城游不得，孤棹上龙川。岂挟千金橐，而冲五岭烟。江风吹苦竹，津树咽新蝉。又策斑骓去，无诸海国边。
五日龙川舟中时文晖先归,明末清初,陈子升,百里仍秦县，千秋忆楚臣。符开银艾小，粽裹绿荷新。乡土能无恋，愁思郁未伸。那堪观霸气，临水送归人。
困酒入诃林留宿自公房,明末清初,陈子升,祇园甘露滴，使我宿酲消。独自留方丈，诸天不寂寥。行踪泥芳草，吟兴写芭蕉。已作逃禅客，无烦折简招。
海幢寺阿字首座屡约相过未果作此简之,明末清初,陈子升,隔江曾自度，长约渡江人。绝迹淹残雨，浮生阅仲春。钟吟清水泛，门迥白鸥邻。不到真空地，梨花月漫新。
澹归大师自丹霞山至海幢寺有赠,明末清初,陈子升,多君驻白足，结宇向丹霞。依树珠林矗，缘藤石径斜。闲摇下山策，方值泛源花。可念江城客，飘零似出家。
移居 其一,明末清初,陈子升,携家似行脚，重卜佛山居。避寇图中策，呼童载旧书。春风开瓮牖，夏屋谢权舆。莫谓皆稠杂，萧萧竹影疏。
移居 其二,明末清初,陈子升,怅别仙湖里，何期住佛山。乌衣离乱后，青琐市尘间。花鸟欺容膝，亲朋劝破颜。来逢脩禊日，觞咏且宜闲。
与家明敬,明末清初,陈子升,后于君学道，实是愧称兄。岩岫有同适，江湖嗟各行。殊勋闲料易，俗事偶谈清。何故疏踪迹，骑牛独到城。
寄尹右民,明末清初,陈子升,蝉鸣江稻熟，鹭食渚荷香。送客东官去，怀人夏昼长。高歌求伐木，不远得维桑。门内论公道，山公是弟行。
七夕过李琬若希素兄弟斋中时有谈禄命者,明末清初,陈子升,秋宵疏柳下，群坐见双星。独作江头月，浮来满户庭。候虫参语默，天爵测玄冥。莫论纷纭事，邻箫细可听。
桐江方君及妻祝氏孝节诗,明末清初,陈子升,七里严陵濑，三声旧断猿。成仁身后事，之死梦中魂。白日空军幕，青编美相门。南来一鸣雁，犹感鹡鸰原。
寄谭公子,明末清初,陈子升,南游无赠橐，君本是南金。自别过穷腊，相思作会吟。吟清卧薪骨，文细浣纱心。草屋稽山上，悬知春又深。
佛日至端州,明末清初,陈子升,疏钟岩畔发，孤棹峡中行。是岸西方到，兹辰大圣生。望农花雨急，问禁竹房清。旅食同僧乞，依稀舍卫城。
戏赠山中长者,明末清初,陈子升,往往山家语，多君善住山。券焚收责便，租散课耕闲。入酿蒸苍耳，迎人使白鹇。不知江水上，那遣辙鱼还。
遥送孙无言自扬州还黄山,明末清初,陈子升,维扬不久客，故里有黄山。厌听竹西唱，欲怡松际颜。鸾高方解啸，鹤在更知还。望以罗浮月，寥寥天地间。
雨中过离公房,明末清初,陈子升,禅房高柳色，晴雨共依依。我到不知屡，所闻惟觉稀。堂邀云板食，炉烘水田衣。坐对烟郊晚，嗈嗈沙雁飞。
送人游西岳,明末清初,陈子升,山色淡无尽，片云飞向西。身将落日上，背指秋旻低。我独未得往，三峰空有倪。因君寄清梦，寥绝问高栖。
送吴熙申之潮州兼讯故将军吴葛如家予时有豫章之行,明末清初,陈子升,江南芳草气，蒸作岭南云。更客江南久，相逢对夕曛。北风随落雁，西第忆将军。我亦东林去，山钟使尔闻。
将之吴越留别亲友 其一,明末清初,陈子升,童年随历宦，胜地祇谙名。记得山川遍，重为老大行。垂杨萦越岸，娇鸟入吴声。谁谓家乡远，逢人识父兄。
将之吴越留别亲友 其二,明末清初,陈子升,赭颜当别酒，不饮且先陈。衣食堪生我，妻孥暂托人。回肠千水曲，迎面众山新。肯厌一茅屋，端居养性真。
发舟言怀 其一,明末清初,陈子升,丛花三月重，百戏一村喧。静者那同俗，兹焉遂出门。路纡思逐鸟，吟断待呼猿。已得无穷意，当为别后言。
发舟言怀 其二,明末清初,陈子升,独自装瓢笠，还谁宠远行。人人嬉上巳，物物得由庚。话就官亭短，诗将客货轻。江风与山瀑，初作枕间声。
过飞来寺,明末清初,陈子升,忽见飞来寺，去心还欲飞。前山青不已，孤鸟白初微。樯杪杂千树，帆阴封半扉。泠然于此过，风笛在渔矶。
舟中示从侄孙寂珠上人,明末清初,陈子升,儒业痛非时，沙门早愿归。为君持一杖，犹未著三衣。船卧宵中密，斋炊午后稀。远峰灵鹫色，只待兴如飞。
泊樟树访屠梦破,明末清初,陈子升,岸上话将续，橹声难久停。欲攀彭泽柳，一系楚江萍。灶隐朱砂暗，门开樟叶青。不嫌霜鬓老，秋晚许重经。
宿栖贤寺,明末清初,陈子升,听得万松声，如传五老迎。到门云旧识，释子晚经行。怪石云衣覆，虚寮夜瀑明。终期此禅寂，安用昔贤名。
游万杉寺,明末清初,陈子升,拄著茶枝杖，龙钟入万杉。石欹泉自咽，山午日教衔。竹箸挑中饭，棕鞋下半岩。老师浑坦率，眼见葛藤芟。
寓南康东观赠章松樵道人,明末清初,陈子升,东观同为客，南阳老鍊师。玉京遗草莽，庐岳借茅茨。泣鬼多将字，饶人半在棋。连朝沥酒出，鹤发仅如丝。
逢邓子敬讯郭天门先生家居有寄,明末清初,陈子升,中丞归老处，一片洞庭秋。客至鄱湖上，湖光远近浮。天风吹鹤氅，海国忆龙舟。若有离骚作，知子赋远游。
与彭海翼夜话,明末清初,陈子升,旅夜众嚣息，与君谈便长。看诗双眼大，阅世二毛苍。帘洞垂深影，炉峰袅静香。我行思隐遁，休取贱名扬。
过彭蠡湖,明末清初,陈子升,禹迹停终古，湖光荡至今。涵云四天影，注瀑一山心。垂白浮孤棹，飞乌背远林。所思犹未见，渔唱夕烟深。
望九华,明末清初,陈子升,江南莲乍动，帆背二孤开。水气偏浮上，山光忽照来。地增人峭绝，云合路纡回。明到池阳郡，思君且上台。
石埭访姚六康明府,明末清初,陈子升,白笴陂前路，长吟问玉人。琴堂时一望，雨霁九峰新。野寺弛官禁，江楼纳客身。还凭仙舄力，能使入山频。
同毕牧生萧湘隐游万松庵,明末清初,陈子升,城喧时得避，松为响飕飕。复与行吟接，因令旅思留。维新香火故，结夏石堂秋。看展华严礼，殊无一字酬。
逢沈从弱,明末清初,陈子升,忆打渔阳鼓，风流自皖江。忽然清梦断，消息宝钟撞。夫子复解此，难将宿习降。相期鸾啸处，江阁对虚窗。
石埭昭明太子庙,明末清初,陈子升,只在删诗后，斯文入选初。能收百家作，非但一朝书。山出菁华外，江流绮靡馀。何期向萧寺，野服拜仙储。
湾沚 其一,明末清初,陈子升,江南山县里，不省是江南。野鸟啄亭木，狞龙胶石潭。照鱼松火猛，驱魃纸旗惭。今作投湾沚，心惟江月涵。
湾沚 其二,明末清初,陈子升,湾沚宣州地，水乡连众山。蝉嘶溪木上，虹饮岳湖间。带梦依垂钓，囊诗应榷关。偏宜远游兴，浩荡大江还。
过句容作,明末清初,陈子升,微凉初贴地，稍稍上行踪。远树漏人语，斜阳明句容。排门询葛令，宿店倚茅峰。明又催僮起，马头闻曙钟。
兰陵赠庄书采进士,明末清初,陈子升,兰陵荀祭酒，绛帐马扶风。岂敢一日长，惟应千里同。吞沙龙嘴现，射日凤毛红。不忘行吟叟，弦歌或向东。
赠吕半隐常博,明末清初,陈子升,巴江隐隐流，岂是浙江秋。君住湖山曲，峨嵋天际头。云松巢独鹤，沙屿过群鸥。千里论胶漆，真堪此处投。
长兴大雄寺听吴仲征弹琴,明末清初,陈子升,古寺过从密，秋心不待言。鸣琴匣里出，歌凤指端翻。独作高阁啸，犹嫌邻磬喧。当携画溪上，弹向老梅根。
同朱五瑞吉人兄弟游画溪,明末清初,陈子升,君家兄弟好，邀我画溪游。一幅展松雪，几回来隐侯。停桡访高阁，过树俯清流。已得忘筌理，持竿何所求。
客长兴时京口李司直自卞山买舟相寻,明末清初,陈子升,浮萍各自飘，折简不烦招。知有五千字，来从丁卯桥。埋名已东郭，访古尚南朝。想借天人供，禅房慰寂寥。
铁如意,明末清初,陈子升,新得铁如意，浑如来一朋。斜根芝贴石，耸脰鹤陪灯。只许频更仆，何须叩默僧。深冬还一捉，心解冷如冰。
张友鸿司李招饮竹深书屋王衡之工部适自白下至,明末清初,陈子升,华堂屏歌舞，深馆特邀余。馔倚商周鼎，杯参甲乙书。论心欢有素，赏句讶无初。更喜同声至，休令促膝疏。
旅馆折蜡梅花贻王衡之,明末清初,陈子升,敬致王工部，孤心在蜡梅。虽然经折了，犹有未曾开。东莞牙香片，西洋蜜珀杯。不堪乡物奉，客思为君裁。
游穹窿山上真观闻施亮生尊师有岭南之行留此为赠,明末清初,陈子升,真师请于帝，应世住穹窿。锁院凭雷掣，飞楼惹鹤翀。神形符字凸，鬼血剑花红。见说南行久，多应遇葛洪。
京口金山寺,明末清初,陈子升,归逐赣船行，金山下且停。闲身无北顾，道味在中泠。雉堞分城出，鲸钟带浪听。家乡海珠寺，髣髴似宁馨。
金陵 其一,明末清初,陈子升,六朝君莫问，千古并生愁。宫似咸阳创，江胜雒水流。鹓鸾何日散，芦苇飒然秋。独有秦淮月，时时照客舟。
金陵 其二,明末清初,陈子升,往日南京事，闲时共尔论。江来千万派，城启十三门。剑佩留勋府，戎衣在寝园。兴亡看六代，何必远伤魂。
辛亥秋遇沈从弱于石埭遂往白门相期归路访其安庆家居兼取药地和尚近耗明年归舟经过乘风不及登岸为之怅然,明末清初,陈子升,去岁曾相约，春江草阁中。拟闻清啸足，兼与老禅通。破浪浮扬子，看山失皖公。无由登彼岸，人世易西东。
归宗寺戒后与记汝阇黎夜话,明末清初,陈子升,与师谈娓娓，浑不著绵藤。戒后身知贵，穷来愿解宏。春将枯树美，瀑似石崖崩。才觉抛儿戏，归鞍倚大乘。
开先寺留呈山鸣和尚,明末清初,陈子升,招提经林麓，不觉过桥来。赑屃兼山负，虹蜺落涧开。衣摊春草染，杖发暝钟催。未敢酬言语，山阳有殷雷。
敷浅原,明末清初,陈子升,别有深深意，舟行敷浅原。水通神禹智，山鉴谪仙言。火食参烟气，风衣燥雨痕。不因飘荡极，那解卧林园。
寿曾旅庵,明末清初,陈子升,鼓枻过沧浪，看君正钓璜。参差分老少，一半共行藏。古意含灵寿，春风满豫章。请歌新乐府，惟采旧芝房。
往还岭上皆值佛日,明末清初,陈子升,佛日出梅关，踰年佛日还。有怀惟野老，如愿即乡山。衣逐缁流破，鞭垂白马闲。如何卢行者，归路发先斑。
初发连州,明末清初,陈子升,岁晏穷千里，心知恋本州。山川交楚粤，文藻忆韩刘。对雁方怀岳，看云却背楼。疏林晴可数，寒鸟不妨投。
中宿峡,明末清初,陈子升,舟过罕攀跻，幽奇事可稽。笛传黄帝子，环系白猿妻。古迹分明在，新松髣髴齐。老僧如久定，期宿此招提。
江上,明末清初,陈子升,水程天易晚，客思此逡巡。斜日铺江面，遥帆卸树身。休灯窥岸烧，息语会船邻。此去犹悬绝，离忧近楚人。
湟水舟中,明末清初,陈子升,腊近客都归，吾游尚未几。楚萍催发迹，江雪溅行衣。山僻僧孤往，潭明鸟对飞。陶潜偶然出，毋乃为愁饥。
送远斋上人北游,明末清初,陈子升,了得南宗义，因人漫北行。衣藏珠自现，锡指雁新横。舌底将莲种，眉毫斗雪生。遥知直署客，休沐出都迎。
寄潘子,明末清初,陈子升,南园旧诗社，潘子此翱翔。城树标吟出，渠花引步香。纵横轻白璧，谑浪倚红妆。傥问离居者，虫声满草堂。
夜潮,明末清初,陈子升,维舟偶终日，不约肯重来。雁翅城边月，虎头门外雷。岸高渔火上，沙暗縠纹回。可是期神女，非关行雨台。
赠脂落上人住景泰寺 其一,明末清初,陈子升,常时住山意，独与老夫论。眷属恒相外，云峰觉尔尊。向人求箬笠，并鸟过松门。度得中餐饱，疏泉注茗根。
赠脂落上人住景泰寺 其二,明末清初,陈子升,景泰繇来久，诃林别一林。无忘出家地，终遂入山心。金界何烦施，白云元自深。城头隐孤月，后夜上方寻。
廖昆湖太守见示胡沂庵太守邀过赏菊兼赠黄菊一盆赋谢之作有和,明末清初,陈子升,黄堂返初服，色尚映东篱。相赠长生药，相辉绝妙辞。登盆珍水土，入盏谢糟醨。欲并幽兰采，佳人倍可思。
西畴早春,明末清初,陈子升,落落向春城，欣欣出郭行。生烟林薄色，细水石桥声。菜甲塘边摘，秧船草际撑。闲心亦何望，归去学躬耕。
赠杜光生,明末清初,陈子升,对尔城南近，来从路几千。一寻铜柱迹，罢饮锡山泉。带甲归环堵，家丁尽下田。心肝缘若个，长泛左江船。
送陈明敬游西湖,明末清初,陈子升,西湖清彻底，观海眼犹悬。二月千花浪，三吴一叶船。红颜开藕际，白业在鸥边。去去隳名得，鸱夷未足贤。
阮伯髦见过有赠,明末清初,陈子升,能言常不倦，老益见精神。篆必师秦相，医何让越人。疏杯偏热耳，选杖不扶身。复此闲相对，溶溶竹屿春。
寄叶许山,明末清初,陈子升,水门山郭里，旧种掖垣梧。示客书多秘，随僧礼半儒。池浮苏子舫，家造葛仙庐。莫更寻闲事，如花镊白须。
送区公式同何景常之任溧阳,明末清初,陈子升,临行资馆谷，赎得敝裘回。微雪飘长荡，闲云到大坏。寻幽知独往，望远倩君催。铸剑前徽在，羞称笔札才。
唐倩明藜之潮州谒宋太守索予赠诗,明末清初,陈子升,唐勒游何事，东寻宋大夫。披云看揭岭，乘月过丰湖。生计愁鹏徙，归期约鲤趋。丈人何足赖，八口向人糊。
江上,明末清初,陈子升,人间不得意，江上往还来。雨至潮初长，帆归烟未开。荆吴占利涉，南北满云雷。惟有残僧苦，茫茫渡一杯。
绿茉莉,明末清初,陈子升,茉莉白可摘，崖州殊不然。鸭江来细雨，蕉叶漏诸天。蜀客绮相对，石家珠可怜。谁曾簪雪鬓，传到素馨田。
与郝载匡夜话,明末清初,陈子升,床如丁字置，夜与郝生谈。世故淡边谢，禅心嚣里参。轻装分絮被，归计在松庵。莫谬推师长，知君青出蓝。
访梁法师道院归途遇雨柬同游林李二子,明末清初,陈子升,西郊云偶集，先雨谒东皇。露马踏风叶，飙车候石房。夫君元始佐，启我玉函光。归路嚣尘息，中峰鍊九阳。
美斯侄谋同予归营沙贝祖居诗嘉其志,明末清初,陈子升,尔念流离久，慨然思本源。能依先世泽，即见累朝恩。天籁空南郭，清风洒石门。纵令归未得，何敢忘斯言。
同循州车世之咏一长命人得轩辕集,明末清初,陈子升,荒涂纡逸轨，抗手问轩辕。独有玉书要，空留金阙恩。韬精竹叶酒，散发扶桑暾。客自罗浮至，应知羽士魂。
箨冠,明末清初,陈子升,相期竹林下，相问竹皮冠。况是萧萧鬓，华簪非所安。端居崇朴素，危坐对檀栾。唯有湘江上，三闾时一弹。
落落,明末清初,陈子升,落落千秋赏，此生殊可怜。闲云过白眼，流水切朱弦。物态久相轧，文心终自宣。可能如脉望，食字得神仙。
访丹霞先生,明末清初,陈子升,屏居不肯出，便老即迷邦。渔艇独知汉，鹿门原姓庞。白云侵隐几，雕虎过吟窗。问我从何至，一樽浮越江。
赋得秋水寄怀友人,明末清初,陈子升,无限秋天色，偏于秋水多。风高太液雁，月满洞庭波。最彻庄生理，堪邀孺子歌。自从南浦别，春去却如何。
咏萧何,明末清初,陈子升,相国超诸将，收图不取金。无双识韩信，画一付曹参。名益图麟著，功将汗马深。如何灭秦佐，偏结故侯心。
寄杨六笥,明末清初,陈子升,昔有吴都督，英豪动海陬。赠人挥万镒，教妓舞纯钩。小队临花坞，高朋对画楼。邀予未曾往，书此报杨侯。
送体瑩上人之云门,明末清初,陈子升,祖庭将重辟，师命敢辞劳。鹤过篷窗疾，猿窥箬笠高。一林寒独往，众壑水相遭。未觉暌言笑，松风与海涛。
呈宗和尚,明末清初,陈子升,头白优婆塞，随堂近事初。枯为秋院叶，醒及夜池鱼。厥后曾何得，于人总不如。那分一灯影，归彻小窗虚。
水仙花,明末清初,陈子升,一一孤根发，丛丛翠叶新。清琴弹此曲，白露谓伊人。蓬岛何年别，兰堂幸可亲。安知芳草气，不是雒川神。
咏画竹赠剑公,明末清初,陈子升,何人操不律，种就此林于。不异琅玕色，犹然篆隶书。纸光依本质，壁影荫吾庐。总觉非时尚，高贤来伴余。
自东安将之新州阻雨先寄潘葱石,明末清初,陈子升,千山身偶入，十日雨淫淫。狭室伏泉涌，前途芳草深。村烟遮骋望，檐溜聒知音。疲极津梁者，新州去印心。
新州国恩寺是六祖故居,明末清初,陈子升,无生向师学，师是此中生。树觉菩提长，山经獦獠行。归鸦临寺黑，激水叩钟清。我自虞园至，维桑空复情。
鼻天子墓,明末清初,陈子升,鼻祖何年帝，荒唐得此名。垂衣想韶石，左纛吊佗城。落月妖狐拜，空山杜宇声。兴亡都莫问，榛草细烟生。
示美斯侄,明末清初,陈子升,萧然无旧业，亦可赋新诗。燕筑座间击，奚囊杖后随。云霄劳梦想，湖海引心期。不见寒梅树，繁花雪满枝。
上巳蒲涧偕诸子,明末清初,陈子升,异地兰亭会，春郊蒲涧游。杖随清瀑引，觞带白云流。旅食忽三月，狂歌仍一丘。何烦脩禊事，灵境即蠲忧。
宿城西与麦盛际,明末清初,陈子升,杠门新一出，听尔话汾州。远梦断山驿，冷烟生海楼。得僮吴语变，开箧汉碑留。莫恨田方老，还应教魏侯。
寓华林寺飓风欲归不果与天藏上人,明末清初,陈子升,风塘菱荇散，鱼鸟自相亲。天怒驱神物，途危息老身。所闻归夜梵，不寐达明晨。复见东窗里，前身自在人。
赠华林监院电公,明末清初,陈子升,来城常作客，向寺即如家。佛子住才去，闲房飞供花。江秋欣见苇，野暮厌闻笳。忆得前相送，云山各靡涯。
答陆导甫,明末清初,陈子升,陆郎金散尽，萧索对斑骓。踏遍重关草，空馀两鬓丝。春芳一以歇，阴雨况凄其。世故还相见，披襟似旧时。
念珠,明末清初,陈子升,乌木为珠子，黄山去日持。得之云象罔，智者见摩尼。个个成圆果，声声绕串丝。君看白玉闲，多半是从缁。
宝象林访在犙和尚,明末清初,陈子升,院隐一溪深，无人不到寻。食来船运米，坐致地铺金。廓落全开面，庄严总现心。最堪增我恋，房树有巢禽。
游麻奢宝象林还至冈头村遇雨,明末清初,陈子升,复此泥涂迹，真怜昨日晴。弥天皆月色，破地忽雷声。雨点红鱼吸，风轮白鸟征。惟留法云在，烟树失江城。
同旷圆大师庞若云诸子游家牧止深村别业,明末清初,陈子升,深村好林沼，况乃属深春。最是闭门者，偏宜摇艇频。花繁初露子，竹密竟遮人。觅得青莲种，从来不染尘。
水瓜架,明末清初,陈子升,庭浅怕天炎，栽瓜欲接檐。叶看新绿布，花又嫩黄添。浇水知含喜，和羹足养廉。此间方偃仰，李下为谁嫌。
寄梁药亭芙蓉村居,明末清初,陈子升,夫君泥不滓，避地入芙蓉。况复乘一叶，回环江上峰。充餐团瓣菊，覆屋曳枝松。见说沙汀畔，分明好卧龙。
赋得明月照积雪,明末清初,陈子升,凝阴宵忽豁，高下总晶晶。冷气能相荡，空光只自盈。梅疑无地落，鹤见有身惊。头白绳床上，安禅故一行。
闻天和尚自庐山归雷峰喜赋,明末清初,陈子升,日照金轮峰，遥瞻方丈容。风生锡拄杖，归拨海门松。忽慰三年别，初为两地逢。愿教鼙鼓息，齐叩法堂钟。
素馨鹦鹉 其一,明末清初,陈子升,香国生毛羽，飞来震旦遐。分明鹦鹉鸟，莫道素馨花。被雪心偏热，含辉影故斜。迦陵音自足，凡鸟慎无哗。
素馨鹦鹉 其二,明末清初,陈子升,花鸟恒相得，今看一体浑。妆成矜独立，慧极耻能言。与月呈诸相，因香托六根。然灯红一抹，衔得觉皇恩。
春山,明末清初,陈子升,一卧经残雪，新年忽改观。地将青草上，天与绿云盘。深洞花应合，高林鸟益欢。化工如可肖，安敢惜毫端。
春帆,明末清初,陈子升,飐飐复幢幢，吴江与楚江。心存平水路，树闪侧船窗。马走蹄无一，鸦飞翅自双。指南车在此，春极海南邦。
春岸,明末清初,陈子升,高深何所极，春在小河滨。水映融和地，舟偕荡漾人。游鱼听黄鸟，垂柳拂青蘋。伫立忘言久，君休疑问津。
春草,明末清初,陈子升,绿草蔓平原，风吹日复温。远铺惟有色，促立似无根。藉此添花事，多君护荜门。试从樵者去，寻迹入西村。
春泉,明末清初,陈子升,千山浑一气，拨著即淋漓。静到极深处，闲来行汲时。僧尝犹待滤，猿挂始能窥。别有真香意，崖边花自垂。
春衣,明末清初,陈子升,染成茶色布，裁作水田衣。香草堪充佩，垂杨近带围。逢人问宜称，见佛合皈依。却语诸童冠，都从点也归。
春寒,明末清初,陈子升,得非寒士态，春到怯逾增。陋室风黏壁，虚窗雨罩灯。娇莺寻不见，懒仆唤无应。戏论调元事，阳春一曲能。
春灯,明末清初,陈子升,分光从一点，点点是春光。二曜悬中夜，百花开此堂。因心呈绝丽，隔燄觉微凉。照尽寒斋客，君家不可忘。
远如期,明末清初,陈子升,经年弹一调，道是远如期。未审邀欢地，都为伫立时。加衣防玉体，对镜写山眉。万事归专一，何当慰所思。
湘管,明末清初,陈子升,不知将寸管，何以问重华。江岸斑斑竹，千竿似著花。野云笼杂树，苔石点晴沙。读罢灵均赋，含毫日又斜。
端研,明末清初,陈子升,万古云凝处，渊深不可知。文心正如此，山骨自多奇。滴水波无极，浮星影欲垂。行吟皆属汝，忆得过溪时。
吹箫,明末清初,陈子升,玉琴浑碎尽，闲把洞箫吹。紫凤吟乾竹，清商绕白髭。行过吴市日，赋动汉宫时。总是洪钧气，声声讵自知。
相逢行,明末清初,陈子升,相逢君不见，疏柳对黄昏。水畔鸦头袜，垆间犊鼻裈。与云兼送目，为草亦交魂。未得通媒妁，微私曷敢言。
观斗蟋蟀,明末清初,陈子升,蟋蟀盆中养，无端敌势成。何殊邹鲁鬨，信有触蛮争。骨细楸枰子，威张草木兵。颇供闲者看，物类几时平。
追赋西苑,明末清初,陈子升,北极星辰敞太空，宸游辇路玉河通。刍荛雉兔归文囿，封禅麟龙足汉宫。点点尘皆经御跸，条条草亦仰皇风。当年犬子非园令，曾识朝端谏猎忠。
听百舌鸟,明末清初,陈子升,景阳钟动曙光开，丹凤城中春色来。遂有登墙能急唤，多因出谷重相催。临风几处生芳草，度曲纷然倚落梅。一入深林聊自语，汉廷原有碧鸡才。
偶书所见,明末清初,陈子升,春星隐隐匹匏瓜，日上青衣转绛霞。拾翠误连书带草，避人偷折射干花。鸳鸯也解栖胸锦，蜥蜴何劳养臂砂。枉渚欲遵凫藻远，几重帷帐倚秦嘉。
戊寅小岁和黎美周,明末清初,陈子升,声华街鼓急相闻，烛跋西园至夜分。作赋不曾逢武帝，弹琴犹复看文君。常时歌对吴阊月，奇服香连楚泽云。何处新知最相乐，颉颃狂燕隔帘纹。
三皇庙,明末清初,陈子升,三皇遗庙对荒丘，灵气苍苍至道留。此日渐传天地意，儒生将诉古今愁。图书远影连清渚，耒耜春风满绿畴。忆昨骑驴过涿鹿，正闻兵法破蚩尤。
感讽 其一,明末清初,陈子升,南越称臣汉赵佗，于今南海甚风波。高台尚在堪朝汉，逝水如斯无渡河。几度狐骀闻国诵，谁边犀兕答城歌。涉川济世元多术，寄语楼船漫戢戈。
感讽 其二,明末清初,陈子升,书生无计取封侯，群盗纷纷欲效尤。遂使陈琳无罪状，何论关羽有春秋。风来巢鹊曾思起，鼎沸江鱼故自游。谁复轻身能报国，麒麟图画日悠悠。
江上弹琴得女道士韩玉灵书却寄,明末清初,陈子升,海上依稀望五城，苇花飞处放船轻。焦桐一引青鸾信，秋水皆添白雪声。竹泪尽斑原鼓瑟，鹤毛如絮未吹笙。四百芙蓉青可揽，只应知我已移情。
中秋海上对月,明末清初,陈子升,三山长待驾鼋鼍，九点苍烟汎白波。秋水极天临海若，夜帆殊域见嫦娥。光生鹏翼垂云小，晕入珠胎映岛多。听罢龙吟转寥阔，露华应坠故池荷。
赠王季重先生,明末清初,陈子升,芝荣剡曲久悬车，秋宪高文重石渠。棋隐独严司马法，扇题人宝右军书。长将宦兴花边过，欲倚童颜海外居。三十年来钦姓字，朗然挥麈就蓬庐。
邀瀑亭探得西字,明末清初,陈子升,一踏春郊信杖藜，吾兄邀瀑有高栖。招同桂树山虚左，漏满莲花日隐西。射客御风惊履石，琴歌流水戛回溪。欲穷康乐全山胜，已羡开门第一题。
赠吴鲁冈恤部吴持张天如庶常书至,明末清初,陈子升,青蘋风起柳花垂，渐下吴江落叶时。远札忽传金马署，使君原重爽鸠司。偶怜义士骖能脱，长爱闲园席屡移。为报虎丘明月道，石门天尽水涟漪。
二月二十二日,明末清初,陈子升,罗浮二月春如烟，江花酣春入眼鲜。句漏就丹未免俗，陆郎怀装殊自妍。素丝皎皎在所染，黄雀飞飞谢少年。五湖四海青眼几，与尔剖符知英贤。
拟高常侍送李少府贬峡中王少府贬长沙,明末清初,陈子升,都亭风拂柳丝长，握手怜君谪两乡。三峡建瓴奔滟滪，九疑如黛望潇湘。清江雁落裁巴字，绝巘猿啼湿楚裳。圣主恩深霄汉上，忍令双鹄久摧藏。
家兄云淙落成 其一,明末清初,陈子升,北阙遥遥荷圣君，东山还欲谢人群。仙家可住胜黄阁，卿月流辉照白云。蒲涧瀑飞烟翠湿，桂林秋爽露华芬。若为池草成佳句，高会连枝日未曛。
家兄云淙落成 其二,明末清初,陈子升,杖屦宁寻楚泽芳，出郊高处选林篁。人看谢傅营棋墅，自拟卢鸿卧草堂。金界别成开士舍，白云元是列仙乡。华阳弟子知无数，谁领松风过瀑长。
归善王明府招同曹彝伯叶必泰姚瞻子游丰湖即席赋,明末清初,陈子升,鹅城西畔入龙渠，茂宰闲邀出郭车。画里云山偏过鸟，镜中菱荇不潜鱼。斜阳隔岸通樵唱，明月当空照客裾。到处风流问湖水，郎官今夜醉何如。
渔艇鸬鹚 其一,明末清初,陈子升,过河鱼泣未忘筌，比目宁为比翼怜。小似垂云浮积水，真看衔石出重渊。嘉名何事传乌鬼，贱质依人羡羽仙。袅袅竹竿频应接，白头相慰报青钱。
渔艇鸬鹚 其二,明末清初,陈子升,烹鲤休惊尺素书，论功恰似赋芧狙。桃花源口同为业，莲叶江南识所如。拂舞白鸠长祝噎，铙歌朱鹭亦称鱼。扁舟却笑鸱夷子，远听涛声避伍胥。
丰湖 其一,明末清初,陈子升,横桥微向合江分，流水淙淙出浅濆。直接鹅城排雉堞，斜飞白鹤迥青云。香风著草摇书带，明月生波濯练裙。绝类钱塘歌舞地，罗浮仙霭别氤氲。
丰湖 其二,明末清初,陈子升,一望山围敞旧楼，通江文物易传邮。抱关近接丹砂令，潴水微开赤县州。渔父沧浪时鼓枻，王孙桂树莫离忧。轻风冉冉吹菱芡，随意观鱼更狎鸥。
丰湖 其三,明末清初,陈子升,长堤犹忆直如弦，学士蒙恩剩赐钱。窥月似分桥廿四，徙溟谁击水三千。清尘漠漠银鱼影，碧草深深石马烟。已觉春风悬荔颗，攀枝全借烛龙然。
丰湖 其四,明末清初,陈子升,桃李年年解笑颜，朝云小字托巫山。只缘胜地西湖似，不使佳人南国还。黛写青螺皈净土，魂招黄鹄下前湾。将离士女于今赠，雾露芙蓉尽等闲。
新寮旅主鸡黍乞诗,明末清初,陈子升,鸟啼天白响柴门，鸡熟杯清出菜园。谬以著书留老子，真能进食愧王孙。忘年亦有荣枯纪，无欲休将好丑论。昨夜床头叹梁甫，赠君闲步及朝暾。
落第后将往潮州赴李乔之司李之约呈家兄宗伯,明末清初,陈子升,泣玉空将策屡干，家林袍笏映儒冠。秋风落羽辞蓬阆，春水乘舟访李官。载笔欲寻驱鳄地，担簦期共祝鸡坛。风流自笑任公子，东海依人乞钓竿。
曲江舟中怀张文献,明末清初,陈子升,亘矣南天张相国，遥遥风度系冠裳。功名金鉴臣心直，乡国箫韶帝乐长。燕子自衔宜白羽，鸽书相问荡炎方。千年汉塞通周道，五马炉烟冷墓霜。
冬心 其二,明末清初,陈子升,山北山南应鹧鸪，舟来舟去似飞凫。上林卢橘熟何晚，子夜梧桐歌有无。青琐玉堂垂北极，翠翘金粉艳南都。瞻天目共高帆上，夜半横过海鹤孤。
冬心 其三,明末清初,陈子升,尉佗城对素馨田，日日香风度画船。十月梅花盈岛屿，二樵云气护神仙。堪窥载籍兰台里，不惜酣歌锦瑟边。报主实多梁阁老，风流游豫武宗年。
诏拟初唐应制,明末清初,陈子升,万里乘龙正御天，四方归马诏安边。铙歌昔奏之回曲，镐燕新书卜雒年。衮色旦披临玉帛，炉香风静肃貂蝉。臣称圣寿沾三爵，还向明堂缀五篇。
梁非馨归至行在因赠,明末清初,陈子升,一片南云对转蓬，五噫歌歇见梁鸿。气凌燕筑高秋外，悲满秦淮细雨中。廿载风流羞结客，几时天下罢从戎。乡关信尔游踪近，桂树南山有小丛。
赠罗文止祠部,明末清初,陈子升,过君花县上君堂，杯引清泉汎稻香。不学骅骝宁历块，同为葵藿好倾阳。春坛巨丽来三品，宵鼓纤阿倚七襄。近听军书颇恢廓，即推文气更飞扬。
戏简艾千子侍御,明末清初,陈子升,花点朝衣憩郭西，轻风一引夏蝉嘶。时名且任呼牛也，君姓犹烦问凤兮。今日好为真御史，前筹何以慰蒸黎。汉家边事廷臣重，耻对侏儒作滑稽。
度虔州,明末清初,陈子升,虔州四达康庄路，数月艰难忍戍边。日落黄云高野烧，尘飞青草乱江烟。一身琐尾金门外，中夜回肠画戟前。最忆士行修战具，九牛无恙岭南船。
凌江中秋,明末清初,陈子升,舟缘清浅发重湾，八月潮生客好还。世乱随时忘涕泪，月明今夜尚关山。即飞白羽催军令，自拂黄尘定壮颜。四海转输劳尺泽，菰芦何处钓竿闲。
代赠效李义山体,明末清初,陈子升,自觉妆鬟太沓拖，不因君意却因何。车中果亦同心少，座上香须见面多。犬子于今还绿绮，牛郎无夕不银河。此心醉久公然说，冷淡朱颜更易酡。
越王台,明末清初,陈子升,南天草昧越都开，南越风光武帝台。万里楼船元渺漫，百年君相自迟回。晴云白月空阳鸟，画角清歌出岭梅。独有海滨渔父啸，郊原骑马半豗隤。
舟中瓶梅 其一,明末清初,陈子升,顾影中流棹并斜，寒姿清切望天涯。绿珠价重曾名井，碧玉生来自小家。乱却游蜂过别苑，添将立鹭写晴沙。即看琐碎明珰色，何处扬帆采石华。
舟中瓶梅 其二,明末清初,陈子升,清川临镜认氍毹，骨象亭亭本应图。楚客微辞怀白雪，江妃弹泪谢珍珠。欲离尘网游三岛，量著仙衣点五铢。一样苧萝山下水，鸱夷生计决归湖。
舟中瓶梅 其三,明末清初,陈子升,木兰花老觉新香，横笛风回水一方。南雪峥嵘不到地，中庭摇荡早经霜。催来两桨湖烟冷，配得孤山鹤梦长。情在陇头愁隔谷，且看渔父濯沧浪。
舟中瓶梅 其四,明末清初,陈子升,山人衣白到扁舟，昨夜朝天露缀旒。世上波澜疑沐鹄，壶中形影不惊鸥。囊须献笑分前席，内手知寒映敝裘。二十三丝丛水调，一时一瓣记箜篌。
舟中瓶梅 其五,明末清初,陈子升,远趁银云海市光，擎将小贝出龙堂。月明鲛女珠为泪，水冷溪姑石是郎。似有佩遗遵汉广，欲随帆转望潇湘。谁怜美晰来迟暮，蘋草汀洲日已黄。
春日东皋席上即事,明末清初,陈子升,东皋风日静堪依，结伴凭高步翠微。王气自居丹凤阙，征书尝下钓鱼矶。长杨赋就才应贵，子夜歌成调亦稀。莫向五陵思杜若，可愁清梦与云飞。
花烛诗,明末清初,陈子升,何年洛水献明珰，此夕天河有报章。凤吹月连青锁闼，鳦衔春度郁金堂。香奁向曙催鸿雁，画阁轻寒拥鹔鹴。闻说莫愁新度曲，侬家夫婿胜王昌。
白鸭,明末清初,陈子升,方塘萍荇荡纷纷，曲曲朱栏泛泛纹。似任风吹成独往，偏能日浴向同群。花边被服真浮月，水际弹冠妄切云。今日呼名在邻里，羲之何必不怜君。
用齐梁体作唐律,明末清初,陈子升,白雪红桃养莫愁，明珠翠羽粲登楼。风斜乙鸟摇窗格，露满丁香上帐钩。昨夜兰缸金蛱蝶，今晨杨陌玉骅骝。却呼左右扃重户，莫使东西怨御沟。
少年,明末清初,陈子升,冠玉簪貂结束新，鸣弦揽辔薄家臣。鸳鸯是马能千里，繁弱名弓已百钧。近垒烟花攒皎月，斜阳金鼓急清尘。独将脱兔三千骑，可信骁腾处女身。
无题,明末清初,陈子升,户转阑干花自生，铅华终日洗来清。单衫半臂双条脱，白纻红牙子夜声。沈水袅烟穿瑟瑟，守宫回印点猩猩。鸳鸯鸂鶒徒相比，记得乘鸾吹玉笙。
步摇,明末清初,陈子升,步摇妆近赵王筵，名列琵琶最小弦。躄者井头羞上客，丱兮城里愿求仙。偷来香麝薰周史，戴起金貂学董贤。犹笑卓家新寡女，远山眉黛画屏边。
既作前诗因阅袁公安即事起语云个是春江旧舞楼海棠花下小梁州爱其尖丽复演前意效而小变焉题曰个是,明末清初,陈子升,个是春江绝艳船，芙蓉塘外小游仙。偶看竹泪回双袖，全谱枫香入四弦。细马驮来羞虢国，流莺惊起隔韩嫣。东南亦有秦家女，白日高楼只爱眠。
自感 其一,明末清初,陈子升,夸父深林托杖根，巫咸渺渺自天阍。空江落日双悬泪，衰草秋山九逝魂。何处归耕无妄邑，有人搔首莫愁村。孤清得学于陵子，李下寒浆足灌园。
自感 其二,明末清初,陈子升,莫臂饥鹰莫钓鳌，泰山遮莫等鸿毛。日光肯照冯生铗，霜色先凋范叔袍。迥出楼台何岁月，相依篱落此蓬蒿。因风漫谢芦中父，海岛俄奔白马涛。
赠暮冈内兄弟,明末清初,陈子升,上池之水玉山禾，黻佩今如负戴何。地主或兼怜宅相，暮冈全不比朝歌。即伤饥渴牛羊下，不数于思犀兕多。自惜流离真琐尾，入林端倚硕人薖。
雨,明末清初,陈子升,榕树垂垂雨欲沈，短扉斜窦昼阴阴。檐闲鸟雀寒相向，浪里鱼龙迥自深。身世虚舟还木偶，江河大地有蹄涔。轻尘只信阳关唱，今日滂沱别更禁。
四愁 其一,明末清初,陈子升,我所思兮在骏台，行行当日陟崔嵬。真轻伯玉胡琴价，自负相如汉苑才。待漏琐闱深凤籞，防秋金甲盛龙堆。北风不那吹华发，荒径南园蘙碧苔。
四愁 其二,明末清初,陈子升,我所思兮在鹉湖，西陵歌舞未荒芜。此时问俗真黄口，忆昔循陔有绛趺。禹穴秋风馀霸气，耶溪春色上姑苏。遥遥牛女同消息，水国青烟散舳舻。
四愁 其三,明末清初,陈子升,我所思兮在雁峰，高高晴雪记前踪。皇华戒路贤劳独，赤帝名区紫翠重。投赋汨罗曾痛哭，专经繁露实儒宗。梅花绝塞今牢落，雪压寒香对偃松。
四愁 其四,明末清初,陈子升,我所思兮在剑津，高歌起舞四愁新。河梁共上还携手，秘阁曾跻亦洁身。秋月光阴连碧草，雄风飘举托青蘋。杜陵同谷哀无数，山雪林猿忽过春。
谢伯子久游不归有怀,明末清初,陈子升,四愁西望浩难凭，诗思何堪向子称。天际归舟曾易识，江中孤屿若为登。尚馀华表吟丁鹤，无限秋风叹季鹰。欲采汀蘋时已过，九嶷烟雾隔层层。
白燕,明末清初,陈子升,故人相见乍疑非，海外精神座上稀。休傍入宫邻国号，新持赐扇曲江归。银花屈戌窥轻剪，玉匣芳诸对卷衣。纵是衔泥身不污，自捎尘网得飞飞。
哭云淙兄,明末清初,陈子升,取义先申报国劳，师行将克绝号咷。一生心事苌弘碧，百粤经营伍子涛。眦裂旄头清露泣，身骑箕尾玉堂高。平生雁序曾师友，今日招魂尚读骚。
苍梧寓目柬鲁孺发巡抚,明末清初,陈子升,西江过雨水盈盈，薄暮荒山片月明。旧俗虚传分界树，新功应号受降城。雕床贡马春齐舞，画角啼乌夜莫惊。翘首五云丰镐地，六龙先问亚夫营。
和邝湛若苍梧访太真绿珠遗迹,明末清初,陈子升,宛转斜阳草径阴，遗钿香袜杳难寻。山虚旧井鸳鸯甃，水澹孤村翡翠林。锦步障前花漠漠，紫云回后夜沈沈。牵牛织女人闲世，黯绝明君远嫁心。
谒伏波将军祠,明末清初,陈子升,白鹭低飞绕汉旗，乌蛮滩上伏波祠。云台极望悬天阙，铜柱经营出地维。古柏来风呼罔象，丛茅摇火猎委蛇。金装下粤空谈笑，薏苡明珠岂免疑。
至行在拜吏垣感赋,明末清初,陈子升,五岭光华复旦初，六龙停跸诏新除。不堪海岛从王事，遂向天垣读父书。南国风轻冈上凤，西江波动辙中鱼。天颜咫尺青蒲地，采得忘忧寄倚闾。
赠金道隐,明末清初,陈子升,西湖浓柳上林花，天下风流在子家。采采芙蓉俱木末，飞飞鹓鹭复天涯。越台春韵虞廷石，楚水秋高汉使槎。最是伏蒲伸白简，忽看行殿绚丹霞。
酬职方潘员外霜鹤,明末清初,陈子升,青春湖海挟飞仙，白马朱明粲锦鞯。日下心期比鸣鹤，秋来职事托轻蝉。通侯解佩酬新赋，侍女添香媚晚筵。欲学卢谌守从事，翻飞仍在圣人前。
寄方密之学士,明末清初,陈子升,桂林西去雪雰雰，皖国残山转郁云。偃息自怜征郑宦，激卬人识相张君。玉堂春别夔龙侣，石室天空麋鹿群。还倚松风辞好爵，九皋鸣鹤动相闻。
腊兴,明末清初,陈子升,征西仗剑倚霞开，献岁新谣独酒杯。明月半帘虚入燕，白云层峤远舒梅。筝调静女鲛绡卷，阵破愁胡羯鼓催。兵甲尚悬春帐梦，盈盈碧水隔高台。
赠马五郎大金吾,明末清初,陈子升,煌煌京雒想君家，十堰淹留桂海涯。新执金吾何所恋，久虚兰室莫长嗟。鹍弦度曲繁三调，虎帐谈经屈五车。对酒欲期归隐事，碧山何地邵平瓜。
遥讯万膳部寓处,明末清初,陈子升,南浦经年澹绿波，美人东路思如何。滕王阁上风流远，陆贾城边荆棘多。桂水月寒淹击楫，兰台春暗失鸣珂。思君宗衮阽危日，一曲箜篌怨渡河。
与少司寇黄公感述,明末清初,陈子升,古桂烟空石室寒，扶桑低拂海门宽。屯田日月愁充国，赌墅风流泥谢安。汉苑望迷承露掌，楚天弹破切云冠。巨鱼出没无消息，犹自期年守钓竿。
后白燕,明末清初,陈子升,春风翻觉冶游非，公子西园遇亦稀。桃渡仅随团扇影，瑶池初媵婉罗归。寒分玉塞难传语，月下银塘早振衣。正是江南花草杂，将军重幕慎教飞。
写意,明末清初,陈子升,芳草出门花在闺，小屏无影远山低。流黄已乱回文锦，尺素还将隐起圭。官渡晚澜虚鸐立，女墙斜月冷乌栖。不堪衫袖泪重叠，谁唱竹枝湘水西。
新秋,明末清初,陈子升,平昔问天天不应，新秋闲坐觉崚嶒。铜龙滴水情何竭，乌鹊填桥力自胜。宫样渐收蝉翼鬓，客怀须重鹄文绫。洞房靡曼扬州俗，何事观涛必广陵。
七夕,明末清初,陈子升,九天香露下真珠，谁望银河意不输。侍婢皆思代乌鹊，男儿争得似黄姑。月中针孔真穿未，云里机丝定卷无。安得丹青掞天手，年年兹夕绘新图。
可思,明末清初,陈子升,柳色如烟罥绮尘，月光何必掩香茵。颤将金雀如无股，甜入瓠犀不见唇。司马长卿还病渴，乘鸾箫史正宜春。挂开鹦鹉从渠骂，啄碎桃花未足嗔。
试撷,明末清初,陈子升,试撷花房露尽垂，心星相照夜何其。戏鱼大抵因莲叶，嬲燕从来是柳枝。赵后凝妆招赤凤，陆郎分橐促斑骓。安知为雨为云意，十二巫山不可移。
寄邝湛若,明末清初,陈子升,南郭灰心念故庐，西园飞盖结交初。观鱼乐去逢庄叟，歌凤狂来是接舆。日色有时荣木槿，海风无象避爰居。年年脉望看仙化，空老雕虫旧秘书。
赠某将,明末清初,陈子升,一令衔枚昼不哗，一声传箭满风沙。帐中辩士秦犀首，门下材官汉虎牙。系肘讵嫌金印重，开颜新贮玉楼斜。劝君须惜河山誓，不灭胡虏不作家。
上定兴侯相公,明末清初,陈子升,衮钺远离行在所，威声雷动九天加。帐中辩士梁犀首，戟下将军汉虎牙。雁值飞书曾落羽，霜迎舞剑不成花。夜分指顾高台上，已自心过北斗斜。
以乐府题作唐体五首 其一 昔昔盐,明末清初,陈子升,鸳鸯楼下乌欲栖，玳瑁梁间燕吐泥。月晕圆随汉东蚌，天河倾向汝南鸡。万方仪态华镫出，一笑横陈翠帐低。愁见晓鸿征塞北，不知天将定辽西。
以乐府题作唐体五首 其二 朱鹭,明末清初,陈子升,将军不事渔阳掺，伐鼓扬歌朱鹭飞。白马涛边光景发，朱鸢城下捷书归。天声并作苍山响，日色中悬赤羽辉。燕颔何辞驱雁塞，玉颜春思在金微。
以乐府题作唐体五首 其三,明末清初,陈子升,碎叶城秋起阵鹅，圆花床软动灵鼍。白鱼本是周王瑞，朱鹭新成汉凯歌。靺鞨装流征马汗，燕支山照美人酡。黄龙显见麒麟至，陛下垂衣协太和。
以乐府题作唐体五首 其四 将进酒,明末清初,陈子升,明月三五二八夜，春风丝竹管弦时。若复不饮独归去，空留可怜持与谁。鸡黍寒家崇汉腊，虹梁晓日艳胡姬。人闲乌白马生角，一醉君前浑不知。
以乐府题作唐体五首 其五 秋思,明末清初,陈子升,佳人兰室寤青阳，朱鸟窗临堕马妆。一夜秋风下庭绿，几家明月照流黄。琵琶声断羞和戎，锦字书回拜护羌。犹自留情顾华寝，岂知牛女限河梁。
南中塞上曲,明末清初,陈子升,胶寒竹箭犹扬越，笛散梅花已汉关。小月阵前云出海，骨都营外火连山。江边玉帐楼船度，马上金钱御府颁。百尺朝台两铜柱，汉家何日拓南蛮。
汉臣篇,明末清初,陈子升,汉家宫阙入边尘，白草黄榆问远臣。南越荒坟嘶石马，北庭清露泣金人。山河不改千秋色，卫霍原轻百战身。莫忘群公骖驾路，柏梁冠履应星辰。
苍梧怀古,明末清初,陈子升,水绿三湘下九疑，海隅风动帝巡时。五弦惟托南薰奏，二女何孤北渚思。轩后衣冠同委蜕，楚臣椒桂独陈词。谁将百粤文身众，会向箫韶学凤仪。
厓门吊古 其一,明末清初,陈子升,南渡何因断好音，两厓松柏昼阴阴。鱼鳞屋里君臣会，羊角风前社稷心。重译海遥天上下，九州金散鼎浮沈。中原仓卒移龙战，泪尽玄黄根至今。
厓门吊古 其二,明末清初,陈子升,舟中劝学非迂阔，纵有孙吴可奈何。实异处堂安燕雀，虚言梁海有鼋鼍。枢衡并拥慈元殿，柴市遥闻正气歌。千古兴亡问穷海，几时还见不扬波。
曹溪礼大鉴禅师塔,明末清初,陈子升,宝林天外指黄梅，花发菩提五叶开。祖法云何便南去，新州元自具西来。山间逐猎人终散，钵里降龙蜕已灰。闻道此心无所住，愿随溪水日潆洄。
登楼,明末清初,陈子升,万山深入且登楼，萧散看春不断愁。朝雨疏烟摇大壑，夕阳空影纳神州。七哀诗思无刘表，十赉文心有敬游。今日风光仍汉腊，白云多处任淹留。
早春梦游罗浮,明末清初,陈子升,葛令安期几岁年，梦魂春上曜真天。白云影入飞泉碎，沧海波涵赤日圆。竹叶成符丹自转，梧花栖凤色相鲜。如何识路归来遽，身在齐州九点烟。
始安寻颜延年故迹,明末清初,陈子升,延年错彩归风雅，体降元嘉自尔时。曲水屡承三月诏，竹林惟缀五君诗。怀人定向浔阳醉，从宦那因汨渚悲。缓唱椅梧高凤句，桂林秋净月离离。
之清远,明末清初,陈子升,负郭田空客已逋，登舟袁虎漫佣租。门前小试双文履，江上轻浮五石瓠。帆挂三江凉雨急，寺残中宿远烟孤。潮声到枕闻吹笛，为谱清愁寄二禺。
宫人入道,明末清初,陈子升,长信阶前草露晞，碧桃花发紫鸾飞。峨眉月上眉双远，群玉春深玉一围。九籥驻颜销楚梦，八琅垂手落秦衣。君王万寿山川阔，环佩何年妾独归。
八音二首 其一,明末清初,陈子升,金母防闲贮绛宫，石城烟水戏鱼通。丝抽园客心还乱，竹写湘娥泪亦工。匏叶春舒迷鷕雉，土囊秋启怯雄风。革言尚未闻三就，木落寒宵倚断鸿。
八音二首 其二,明末清初,陈子升,金隍归骑杳无踪，石阙衔将玉箸重。丝履远游愆雒女，竹枝清唱懊吴侬。匏星妾让牵牛匹，土块谁颁汗马封。革绪风时初景在，木兰秋晚罢芙蓉。
春夜闻角,明末清初,陈子升,尉佗城上春吹角，月暗千门夜可怜。几处惊乌栖未暖，往时词客泪应悬。江山一为迷孤枕，笳鼓何劳媚远天。无限微吟向明发，晓风吹断越台烟。
光孝寺铁塔,明末清初,陈子升,霸国禅关问大雄，南朝钟梵袭遗风。曾然劫火藏沙界，似立金茎表汉宫。狮座何人高说法，貂珰皈佛漫论功。檐铃不动诸天寂，薄暮愁看海日红。
奉赠东方先生,明末清初,陈子升,斑鬓风流滞汉貂，独怜朱凤出神霄。弹琴不觉鹴裘敝，赋猎回瞻馺娑遥。池草昔游专甲帐，岭梅今雨带申椒。莫驰河朔鹰扬誉，闻道祁连厌射雕。
珠江与严伯玉话旧,明末清初,陈子升,鸣鸟难闻羽翼稀，身馀萍梗涕沾扉。故山在客云松老，初服从谁昼锦归。世弃君平方卖卜，年高蘧瑗早知非。南中芜绝乘骓路，目尽吴阊匹练微。
春初答曾笃卿去年见赠之作,明末清初,陈子升,憔悴江潭赋卜居，半生裘马憺樵渔。同株已恨三荆别，环堵空垂五柳疏。梁甫吟成孤管乐，建安才老减应徐。春风把臂光人胜，怀袖犹珍隔岁书。
人日寄曹秋岳方伯,明末清初,陈子升,渔矶独坐酒微曛，人日高歌想使君。一字国门空战垒，三城烟火挹春云。青山不隔金龟侣，篮舆堪随竹马群。憔悴江潭孤献岁，茂林芳树太氤氲。
曹方伯闻予谈西樵之胜有作赋答,明末清初,陈子升,十载移家叠嶂前，心期五岳尚悠然。白云楼倚松间月，碧玉琴挥石上泉。学道定须龙作友，还城应见鹤为仙。谁兼济物高情在，为问洪厓几拍肩。
中秋寄楚中旧游,明末清初,陈子升,蠛蠓浮去傍高萝，千里秋空对寤歌。霜落雁低衡岳影，月明人远洞庭波。频年玉塞燕支老，别苑金盘白露多。夜静湘南倍萧瑟，二灵清泪碎云和。
山居闻吴客来五羊多是旧游遥有此寄,明末清初,陈子升,月冷吴江枫叶声，莼鲈遥慰十年情。旧游半倚生公石，新语重携陆贾城。麟阁惊心仍草莽，鸡坛回首识肥轻。何当七发开眉宇，秋晚观涛气暂平。
对酒同黄子,明末清初,陈子升,酒酣耳热君勿喧，世上悠悠安足论。龟策不开严叟肆，雀罗终守翟公门。天空芳草催鸣鴂，寒入梅花断啸猿。痛哭穷途今泪尽，且回青眼看乾坤。
赠高严若,明末清初,陈子升,吾爱高生高且奇，钓竿高拂若华枝。谈天河汉俱无极，蹈海风云自有时。杂佩实愁芳草歇，画图虚使万山移。德辉未览同增感，遮莫狂歌笑凤衰。
寄黄季恒,明末清初,陈子升,秋江枫落雁声繁，去岁同君深夜论。醉倚蠛蠓浮北极，梦惊胡蝶化南园。临文每叹风云事，作赋能忘笔札恩。不见柴桑故人久，几回烟水限桃源。
奉答业师欧先生见怀之作次韵 其一,明末清初,陈子升,策杖何从出世氛，避人深识海鸥群。明珠暗道皆丛怨，磐石虚名谁复闻。兰畹不供骚客佩，松风时播隐居文。从游独近朱明路，已小罗浮四百君。
奉答业师欧先生见怀之作次韵 其二,明末清初,陈子升,几载谈天辩五车，浮云城阙望弥遮。洲中有橘千头实，墙下无桑八口家。金石古文封小草，丹青明誓托繁华。每从南郭欣闻籁，终负东陵懒种瓜。
寄怀祖心禅师,明末清初,陈子升,弥天觉路竟孤攀，满月毫光想别颜。舍利不缄金口偈，袈裟投老玉门关。清斋硕果悬春署，故国梅花指雪山。寄语辽城千岁鹤，祇园无恙待师还。
寄澹归上人,明末清初,陈子升,谏草重焚入绀园，昙花初发掩黄门。何能容易谈天下，祇学阿难白世尊。南海潮音通瀑布，西泠花雨接风幡。二樵青翠堪相问，明月依依九逝魂。
答区叔永见怀之作,明末清初,陈子升,风吹城树散群鸦，万事摧藏感鬓华。旧国自传燕市筑，轻舟宁阻越溪花。西园邺下难重集，东岳平原忆共誇。谁倚蘋洲怨春晚，碧云新对一江霞。
雁来红,明末清初,陈子升,上林缯缴亚枝低，下国烟花晚更迷。女草逢人应绝艳，宾鸿背日不闻嘶。候残星火虚躔鸟，书度燕支恨牧羝。最是鴂鸣芳易歇，朱颜终觉负春闺。
听百舌鸟,明末清初,陈子升,新叶新花淑气融，芳郊芳陌几多丛。岂无鸣律嘘寒谷，自有微辞悦后宫。春思尽传朱户外，曙烟初满绿杨中。平生轻薄弦歌者，为尔移情曲未终。
宫莺诗,明末清初,陈子升,难齐双阙凤皇飞，易引重门燕子归。骀荡春晴翻艳曲，林光花落卷金衣。几回绿树停宸跸，一抹黄妆透夕晖。空见人间纷羽翼，托身无出省郎闱。
端午别万履安严伯玉朱锡鬯还山却寄,明末清初,陈子升,楚水遥遥浸钓矶，江楼归兴傍凫飞。辟兵是处逢端午，望气何人识少微。花压长林麋鹿过，泉深曲沼鲤鱼肥。风流飘泊同湖海，期尔名山一掩扉。
忆邝秘书,明末清初,陈子升,洁身曾比向阳翘，秘阁终存桂树招。鹦鹉赋成人欲杀，鹔鹴裘典令空朝。彩毫飞檄边霜起，玉貌围城薤露消。泪落丹台寻故宅，仙羊无迹雨潇潇。
访黄仪部,明末清初,陈子升,红蕉花发碧山陲，鸡黍邀人鹤氅披。我祖岂知王氏腊，叔孙曾定汉官仪。当窗远树乌栖尽，剪烛寒宵月上迟。旧府百龄丞相在，祇应留得白云怡。
春日山居即事,明末清初,陈子升,篱落春风自满堂，荜门烟火近传觞。忽惊水面千文皱，亦觉山眉半额长。草绿远郊间赭白，花丛深树隐鹂黄。九州未纵淩云步，醉后行歌拾禹粮。
七夕雨集弹琴同朱子茂子祐子习,明末清初,陈子升,悲秋一借阳台雨，却怪明河此夕阴。剪烛试窥牛女渡，落梅先入凤凰琴。情随天上乘槎客，响切城南捣素砧。回首珠江花艇夜，玉人歌罢漏沈沈。
四失诗和徐文长韵 其一 失书,明末清初,陈子升,五车书备隐囊提，一自东游锁舍西。踏踏官街翻积叶，编编私印绝缄泥。都无关尹逢牛驾，自合庄生惜马蹄。安得结绳归混沌，便便鼓腹树阴低。
四失诗和徐文长韵 其二 失画,明末清初,陈子升,摩诘无端认画师，禅心真在辋川时。自馀平远转相袭，何代推迁能久垂。盘礴人应歌薤露，名山僧每蜕茶毗。只今飘泊萧然矣，禁得狂风四壁吹。
四失诗和徐文长韵 其三 失貂,明末清初,陈子升,潦倒风尘须发黄，生涯归问五仙羊。秺侯七叶还西汉，季子千金散洛阳。火鼠不灰凭造化，青蚨无种信空囊。美人几有襜褕赠，大醉吟诗雪到床。
四失诗和徐文长韵 其四 失磬,明末清初,陈子升,硁硁鄙质久相留，燕石周人漫应酬。一足或当夔戛击，泗滨空记玉方流。浮图钵应三更早，碧落钟虚五岳游。笑问泉明归去后，还堪如此折腰不。
忆昔戏效韦郎,明末清初,陈子升,故园尝竞海珠游，海气金银十二楼。霸主台边调叱拨，女郎花里出箜篌。凤凰栖老邀琴挚，鸿鹄飞回对弈秋。此处寂寥空怅望，乾坤原是一沙鸥。
元夜与友人话旧,明末清初,陈子升,剪烛烧残白凤膏，旧时人擅五陵豪。笙歌夜出如琴辔，兰麝春归似草袍。越地比年空蒟酱，汉宫何处醉蒲萄。然藜闭户知谁共，纸帐吟看璧月高。
山枝,明末清初,陈子升,去年今日咏山枝，风细金墉月满池。竹尾虽遥应有实，藕心频折不胜丝。画图想像轩皇态，歌调殷勤帝子嬉。何幸丈人峰顶坐，碧笙吹罢对弹棋。
客赠昭明文选玉台新咏二书山中循览率尔成诗,明末清初,陈子升,甲观鸿都安在哉，壁经犹怯祖龙灰。椎轮有事驱铜辇，宝轴何人擅玉台。明月珠分隋掌玩，结风衣称楚腰裁。六朝芳草皆销歇，空隐西园游上才。
新制丹砂之冠爰赋,明末清初,陈子升,飞遁何妨服好奇，儒冠只自信天时。嵯峨合上朱明洞，酣醉浑空白接篱。日下朝元宾戴胜，泽中逢霸笑委蛇。胎禽未老原丹顶，紫凤青鸾是羽仪。
并蒂莲,明末清初,陈子升,青天双华削初成，芳沼移根翠盖倾。雒浦微波交皓腕，汉宫繁露擢金茎。飘香一比文禽翼，倚棹全翻绛树声。同梦绿房深子夜，见君谁道不分明。
邺台怀古,明末清初,陈子升,邺城斜日散陂陀，铜雀荒凉蔓草多。薤露一为称汉世，墓田空自对漳河。中原孤寡窥符玺，甲帐婵娟泣绮罗。词客几回羁旅恨，月明乌鹊迥飞过。
寄吴门故人,明末清初,陈子升,吴门千里故人欢，每折疏麻意莫殚。茂苑初莺啼杂树，太湖春水溢微澜。马飞匹练清尘远，鱼隐双钩白日寒。十载长谣滞桑梓，赁舂何地待梁鸾。
谢伯子户部自香山见过,明末清初,陈子升,曾趋建礼共鸣珂，一落丹霞发已皤。月满千山惟独寤，花藏三径忽相过。池边命酒观王鲔，石上题诗拂女萝。归去登临空海峤，君家还有几羊何。
读区太史集因赠区二延之,明末清初,陈子升,虎变龙文有化工，新词还属旧家风。西园驾轶中郎将，南国书藏太史公。蓬转秋山归旅鬓，花飞春涧度诗筒。明堂钟磬音如缕，谁谓江河日向东。
寄陈子明,明末清初,陈子升,荆蛮逃去见仁风，久客逢人问粤东。水国有芦遮伍相，阊门何庑寄梁鸿。雪晴书系胡天雁，江冷魂销楚客枫。歌作吴趋君试听，白头寥廓素心同。
病起,明末清初,陈子升,病起柴门春已深，迟迟日影向前林。杨花落尽曾生肘，萱叶齐来好树襟。渡海月经闻五石，垂堂炯戒谬千金。何曾行乐城东去，憔悴空知作楚吟。
中园坐月,明末清初,陈子升,独坐中园欲二更，栖乌寥绝树无声。六时莲水风微动，五色瓜田月倍明。狭室自娱真已幸，离居相望不堪情。朝来雨过林林绿，闲夜谁教白发生。
薛二过宿归后却寄,明末清初,陈子升,翩然来对草堂闲，又爱元亭自闭关。沿岸棹随黄犊去，向汀人共白鸥还。蝉追高唱传深柳，雨漱微酣到暝山。后日相思寻步履，隐囊依旧绿苔环。
怀一灵上人塞上,明末清初,陈子升,方袍经岁曳边尘，一雁横秋鵙送春。碎叶不飞穷海路，征蓬那顾住家人。烟开山院临关月，雪映龛灯吊野燐。白马经尊驴背字，只今诗思几由旬。
薄游方归过某生馆,明末清初,陈子升,长松一路接柴荆，昨日言归轸友声。翠鸟斜飞荷沼漾，玉人端坐竹风清。舟维坛下歌渔父，琴取闺中抚马卿。羽翼无多君自爱，秋高鸿鹄谢卢城。
赠杨明府,明末清初,陈子升,飘泊何堪寄一廛，乡心淮海片帆悬。卜居揽尽中洲莽，嗜酒烹馀大邑鲜。矫制益知长孺直，著鞭终拟祖生先。看君一鹗横秋在，云散昏鸦落野田。
秋野独行因寄茅鍊师,明末清初,陈子升,秋敞松关对泬寥，悠然散步引长谣。冠当岫色沾云叶，杖应泉声响石桥。远树亭亭孤鹤起，荒原漠漠万蓬飘。故人独在朱明顶，白鹿新骖学子乔。
答欧奏孚订游吴门之作,明末清初,陈子升,春深吟过赤花洲，酒半思为汗漫游。江渚几闻袁虎咏，秋风一振马卿裘。黄云极目寻知己，芳草何心问蹇脩。此去龙威书可识，玉函先为报罗浮。
道逢周木天有赠,明末清初,陈子升,柳拂铜章早折腰，还闻星使影摇摇。宦途傍海愁鸿渐，旅食逢秋作叶飘。羽猎尚劳千里骏，铙歌新动九江潮。风尘梦想披云得，何惜班荆定久要。
崧台有沈宋故迹秋日过之赋此,明末清初,陈子升,古碑无字绿苔封，犹有初唐词客踪。海燕惹香贻补阙，夜珠流月鉴昭容。明河京国空翘首，寒食驩州诧贯胸。今日笑看垂拱世，楚裳秋净采芙蓉。
野阔,明末清初,陈子升,野阔苍梧云向西，漓江东下楚天低。清秋牧马羚羊峡，落日跕鸢鸲鹆溪。炎峤从来尊赤帝，寒烟几处哭黔黎。可怜旧种桃花客，重问武陵津已迷。
己亥秋日有寄 其一,明末清初,陈子升,秋鸿翼阵起滇池，上相初隆剑履时。身奉至尊为手足，心惟不二有熊罴。长江北振灵鼍鼓，驰道西扬翠凤旗。会见收京求鼎实，峤梅辛苦一南枝。
己亥秋日有寄 其二,明末清初,陈子升,秋入疏槐想汉宫，遥遥天上集鹓鸿。青山色在离愁远，玉漏声微曙梦通。七圣何曾迷大块，五丁元自出蚕丛。功高微管先江左，还遣车书万国同。
半醺,明末清初,陈子升,细雨颓檐酒半醺，商声一弄岭猿闻。南车指去空沧海，西母谣成间白云。合浦风生杉叶起，番禺秋老桂枝芬。何当云鬓看诸少，铜虎金鱼倚翠裙。
村居寄友人,明末清初,陈子升,燕去雕梁竟不还，臣居疑在屋舟间。溪边列沼夜涵月，竹里开门朝见山。每踏云根期白足，偶书霜叶戏红颜。淹留若此向君说，迟暮桂枝空自攀。
送查伊璜还浙,明末清初,陈子升,花落台荒始见君，岭梅如雪惜离群。惊人上座金盈橐，载妓归舟水映裙。柳嫩西陵莺语涩，峰晴南岳雁行分。只今诸弟弦歌宰，越艳吴趋远莫闻。
荔支 其一,明末清初,陈子升,侧生炎夏绿阴阴，答遝曾同献上林。巴蜀锦封频送骑，罗浮丹就亦来禽。香披绛袖窥如玉，宴醉红云胜赐金。闻说渡江萍实赤，朵颐休负日边心。
荔支 其二,明末清初,陈子升,思君颜色比琼枝，岂是炎天雨露私。山带赪霞初起处，日翔朱凤尚饥时。摘来偏倚三珠树，捧出宜堆五色丝。烂向卿云瞻火藻，楚臣犹自荐江蓠。
五月黎梅萼刺史斋中纳凉,明末清初,陈子升,一水何烦远溯洄，荔支湾上柳塘隈。大夫旧创迎风馆，中圣新持避暑杯。疏雨洒松棋子落，暗潮翻荇棹歌来。濠梁陈迹湘累怨，玉麈挥残赋莫裁。
寄远,明末清初,陈子升,若为樽俎滞衔杯，衰草荒烟积汉台。关内好将屠狗入，郭西何患斩蛟回。河山远送音书喜，风雨寒生鼓角哀。我独羊裘披岁暮，一竿惭尔济川才。
己亥书怀,明末清初,陈子升,鸡鸣拂旦羽书闻，玄武湖前太乙军。樯似邓林开楚望，骑随吴练蹑燕云。野晴他日游安石，涛起从来怒伍员。独有子牟瞻魏阙，月船烟岛思纷纷。
寄方密之,明末清初,陈子升,彩毫长挹袖中书，秋色寥寥寄净居。金粟后身仍怖鸽，碧山回首漫焚鱼。潮生白下闻仙梵，叶坠枞阳见旧庐。谁遣汤师吟怨别，暮云江上倍踌躇。
寄毛子霞武昌幕中,明末清初,陈子升,楚吟高彻雁来声，词客飘零尚甲兵。一讯怀沙淹贾傅，三为祭酒识荀卿。迷阳草长歌先断，梦雨山沈赋不成。他日江南采蘋地，潇湘多少故人情。
寄陶仲调,明末清初,陈子升,九畹兰边五柳家，沅湘归去阻瑶华。名山太史传青简，濒海诸生想绛纱。怀古独寻洲畔树，悲秋还听月中笳。上林摇笔空云梦，肯向游畋逐后车。
寄怀江夏隐士艾木田,明末清初,陈子升,赋里怀人楚泽赊，汉阳秋色净君家。荒田偶种狙公芧，丈室时飞天女花。门对远峰先落雁，枕欹鸣叶过栖鸦。闻风不得便相访，千里月明江上沙。
己亥岁暮,明末清初,陈子升,尚平游岳定何年，饮蜡群中戏拍肩。双鬓欲沾梅峤雪，孤怀悽断竹林烟。衡门细雨淹三径，欹案隆寒对一编。吟傍槁梧看腊尽，此心潜发在花前。
庚子元日,明末清初,陈子升,烟霞深处捧春王，漫就农人较雨旸。一日又看添马齿，十年曾是入鸳行。嫣红欲醉桃开户，微绿含滋柳向塘。荐罢辛盘愿何事，太阶平后慰高堂。
江城旅兴,明末清初,陈子升,旅思摇摇拂旆旌，百忧如草蔓江城。重关不锁浮云态，孤枕空淹夜雨声。浦外渔灯窥燕垒，津头人语应鸡鸣。四民一业都无据，谁任飘零困地征。
止酒示内,明末清初,陈子升,接篱空与酒人偕，憔悴身依楚水涯。典却鹴裘司马渴，梦回鸳禁太常斋。花间绮席年今老，柳外旗亭雨更霾。犹为细君时割炙，陆沈何处进如淮。
圭峰戏呈友人,明末清初,陈子升,沧波西望与天平，携手间遵紫水行。明月车回歧路夕，绿荷衣振一峰晴。鹤群绕树多窥塔，蜃气为楼半入城。莫是云潭犯龙性，故人何敢嬲嵇生。
陆参军贻书招饮不赴戏答以诗,明末清初,陈子升,金门索米谢侏儒，骑马群儿笑酒徒。莲幕尘生高士榻，蔗浆寒彻大官厨。青楼鸳梦重城闭，绿树莺歌故苑芜。乡落不知蛮府事，参军何用说娵隅。
城西七夕,明末清初,陈子升,倦客当檐步列星，银河天半落飘萍。安贫恰与秋皆素，怨别那能岁久青。城树暝烟笼喜鹊，水轩新月荡飞萤。谁堪故里成羁旅，欹枕残更酒乍醒。
避寇,明末清初,陈子升,氛起潢池接野烟，秋生皂帽失辽田。婆娑忍别枌榆地，豁达惟看鸿雁天。畏道回车疑九折，芳邻将母尚三迁。腐儒书剑期无恙，愁展蒙庄胠箧篇。
入光孝寺宿自先上人兰若,明末清初,陈子升,三城秋动白云层，旧地重游独拊膺。觱篥声中才避寇，菩提树下且寻僧。危巢鹊顾香台饭，暗路人归古殿灯。君问穷愁不堪说，虞园书破剡溪藤。
送董无休还会稽兼寄陆惠迪子占兄弟,明末清初,陈子升,严城风物倍萧森，斜日河桥去客心。三策漫劳趋阙献，五噫还为出关吟。苧萝黛色归装入，茹霅烟波倚棹寻。且欲从君称二陆，云间髣髴似山阴。
陈村,明末清初,陈子升,皇皇避地此重过，乔木乡园在伐柯。水绕村墟宜短棹，松阴石路好长歌。名流莫负前脩在，氏族其如故国何。闲步赤花洲畔望，绿筠清沼隔烟萝。
过石帆一株兰若,明末清初,陈子升,虚沼长涵钟磬音，庵罗秋色引相寻。天荒金界疑萧帝，人傲朱门似道林。法雨定沾狮座近，霜风不到雁堂深。平居诗思偏怜汝，还为晴窗一朗吟。
寄钱牧翁,明末清初,陈子升,虞山远见紫芝荣，鹤发人间有老成。眉宇欲开枚叔赋，齿牙曾忝谢公情。缥缃字化千编蠹，丝竹歌残百啭莺。谁共容台高典礼，钧天回首醉咸英。
陶钜标行人见讯却寄陶有旧欢故调之,明末清初,陈子升,会稽何处学逃名，苕霅烟波一叶轻。行李旧恩衔帝阙，落梅新唱动江城。十年星散杨朱路，半枕云愁宋玉情。莫是南中留桂树，皇华归客赠生平。
东过郁洲与空和尚飞锡相近不及往讯归后作寄普雨澹归二上座,明末清初,陈子升,病躯漫拟维摩诘，神骏那投支遁林。道路近来稀会面，津梁疲绝好栖心。身归独閟松萝迹，书去难酬钟磬音。为倩阇黎报方丈，凄迷门外见恩深。
九日江楼雨中,明末清初,陈子升,楼居髣髴问仙人，亦插茱萸桂水滨。秋雨一江沈落照，海波千里暗扬尘。蚁浮素影辜黄菊，雁歇清声在白蘋。言送将归归未得，羊裘冲雪去垂纶。
吊南越王佗,明末清初,陈子升,霸图曾与海天赊，真定南来号帝家。未得攀龙空左纛，何须逐鹿向中华。笙镛报本推任尉，剑履专权笑吕嘉。一自高台稀汉使，楼船几度咽金笳。
舟泊平步怀孙典籍蕡,明末清初,陈子升,榕阴江岸起炊烟，忽忆词人草奏年。使节不须来陆贾，台关空说镇梅鋗。至今举眼思尧日，终古招魂隔楚天。吟向南园此时节，蝶残花尽草芊芊。
经南园书院废址有怀葛无奇侍御,明末清初,陈子升,周家柱史汉廷威，绣服风流天下稀。湖上鸳鸯香阁锁，南中翡翠笔床飞。栖乌几树当城出，避马何人醉月归。惆怅輶轩采风往，白云歌断越山薇。
姑苏,明末清初,陈子升,枫叶纷纷自古愁，如花歌舞不曾休。台临水殿终成沼，春在梧宫已报秋。但爱青蛾颦月下，焉知白马怒潮头。五湖烟景和人远，日暮阊门空棹讴。
燕台,明末清初,陈子升,南人北去路茫茫，吹面风高鬓易霜。望断冥鸿飞碣石，自驱驽马拜昭王。台经驻辇山空翠，客待捐金日欲黄。几度芦沟桥上过，燕歌临阙限河梁。
楚宫,明末清初,陈子升,幽兰采罢佩缤纷，忆得微辞善讽君。清怨瑟堪弹夜月，细腰宫亦梦朝云。天低沔口来鱼媵，帆转湘南出雁群。曾见长沙尊傅礼，汨罗沈尽贾生文。
咸阳,明末清初,陈子升,羸马垂鞭气亦豪，关门胜迹莽相遭。锡来鹑首霸秦缪，会去鸿门兴汉高。三辅依然环帝里，二崤不动表神皋。少年却在远林下，闲臂角鹰新放绦。
沛中,明末清初,陈子升,秦关西作汉家基，草色无穷铁马驰。云气居通高拱处，竹皮冠卸远游时。遥林鸟尽秋方净，大泽龙归雨更滋。何物至今传得在，山河不及大风辞。
雒阳,明末清初,陈子升,周王定鼎初营邑，及至东迁近孟津。往事并流清雒水，旧京终化素衣尘。铜驼荆棘愁看汝，笙鹤云烟笑谢人。自是书生徒解咏，五诗无复授西宾。
蜀中,明末清初,陈子升,山木森森闻杜鹃，路难真拟上青天。当关一士可胜万，分鼎中原翻在边。剑阁旧踪云栈暗，锦城新雨海棠鲜。文心对此几能写，绿绮凄清蜀国弦。
邺中,明末清初,陈子升,漳河流尽故宫尘，霸气如从马首新。东汉缀旒因有国，西园飞盖若无人。风悲古冢啼山鸟，日射寒塘散渚蘋。孤客吟边不知暝，建安年后有良辰。
金陵,明末清初,陈子升,秦淮新月浸微波，曾咽当年玉树歌。双阙荒凉山鸟至，六朝烟霭寺僧多。桃迎渡口春无限，蘋采江南晚奈何。莫把须眉倚红粉，酒楼高绝客颜酡。
隋宫,明末清初,陈子升,浪结同心嗣太平，一朝闲梦决东征。红颜泣尽宫谁守，白骨流多殿自行。仙李根深摇柳色，后庭花谢到芜城。横波若久留人住，还望江南无限情。
江楼归兴,明末清初,陈子升,将归更上尉佗楼，楼外烟江惹客愁。白发影同汀鹭晚，黄花香在井梧秋。平芜迥绝千林鸟，独树闲邀一叶舟。惟望故山今夜月，清辉前路慰同游。
重移村居既北复南未返吾庐慨然兴叹,明末清初,陈子升,桑梓依依历草茅，故园应为长蟏蛸。望穷北渚湘兰种，拣尽南枝越鸟巢。淮海岂同公路浦，辋川新有孟城坳。柴门几处秋萧瑟，后夜行吟月下敲。
寄板桥黎方回务光,明末清初,陈子升,板桥霜色带芳篱，四海才名怅昔时。流水竟孤琴一曲，临风长见玉双枝。藏书曝日恩犹在，裹革终天泪总垂。国士只今惭马队，凌江不用奋长离。
送谈蘧怀游潮阳便还京江,明末清初,陈子升,满天寒雨问将归，沧海东流碣石微。乡思已驰京口去，宾鸿犹欲岭南飞。春生石砝尝鲜馔，云起金焦见羽衣。还望台关转寥落，折梅书信莫教稀。
示族中诸兄弟,明末清初,陈子升,秀气环洲云浸矶，枌榆时见旧恩辉。丁年盛事族人说，丙舍残春江燕飞。竹长龙孙留劲节，松彫马鬣几成围。先庐独远北堂老，一赋南陔愁广微。
循州车世之来江村度岁而还比以诗见寄答此兼讯叶姚诸子,明末清初,陈子升,愁寂孤村阅九春，二樵烟霭若为邻。素馨田外苦吟客，红翠声中肥遁人。一昨梅香薰水部，祇今蓬户笑山宾。采薇便拟行歌远，东就鸿濛问矅真。
寄叶犹龙金吾,明末清初,陈子升,鹤峰高卧羽林郎，闻道将雏舞凤皇。顿逊杯新擎到酒，博山炉旧赐来香。门前月冷彫弓影，宅内湖涵宝镜光。早晚灵洲见佳气，可能无意共翱翔。
走笔因柬止言澹归二上人,明末清初,陈子升,郁郁谁能滞此乡，飞鹑走狗共津梁。钩辀笑客行不得，灵寿扶吾当自强。句漏洞中期葛令，扶摇枝上过云将。寄声白足同心侣，古月明灯何处堂。
寄寿汤惕庵先生,明末清初,陈子升,二十年前出宪时，美髯玄发映清姿。观风只许凛相对，执法敢求深见知。丹陛也曾留汲孺，碧云何异咏休师。莫疑棠荫馀霜雪，今日南岩生紫芝。
过白石村访唐明藜聓其从兄明犀久游未归因并怀之,明末清初,陈子升,采菱风急暮天浮，一枕听潮溯上流。每向亲朋称旅客，独迷烟雨见江鸥。颓垣护果丹垂树，小艇穿苗绿满畴。知尔一乡栖息好，白云何处伴人游。
赤花洲七夕同李樵怀家皖公,明末清初,陈子升,龙目离离垂暗津，渔家灯影共星陈。名香竟日熏荀令，绣被深宵覆越人。斜汉欲将云树合，闰年贪向月华新。桑田沧海君休问，结袜闲生雒浦尘。
和薛秀才旧识邯郸歌姬后入靖江藩府藩国遭乱姬便流落偶于逆旅逢故宦者述姬寄语之作,明末清初,陈子升,名士倾城两不惭，丛台歌舞系征骖。绿珠终合藏金谷，碧玉曾闻嫁汝南。绠断银床飞桂瘴，弦更瑶瑟怨湘潭。西风短鬓劳相问，惆怅当年玳瑁簪。
寄觉度上人,明末清初,陈子升,青龙昙壁辋川游，最忆栘花拂寺楼。千梵放生深院午，一枝扶老故山秋。阶苔转日摇平仲，窗竹鸣风过鞠侯。十载支离有尊足，不妨寻我白蘋洲。
岁除答梁羲倩敦五两甥 其一,明末清初,陈子升,荆扉闲掩碧江边，十载愁如水上烟。溪树半含莺语涩，朔云中断雁行偏。知音几处逢歌雪，问字何人识草玄。敝宅屡迁无足相，飘零还见汝家贤。
岁除答梁羲倩敦五两甥 其二,明末清初,陈子升,当年竹马外家游，共看初生似阿侯。山豆种来杨氏盛，楚兰滋遍女媭愁。春深豹雾薰书幌，水接鹏溟动钓舟。千古运期更姓字，虚名知尔世情留。
壬寅元日,明末清初,陈子升,漫拂峨冠向曙烟，颓檐犹得拜高天。鲲溟见击三千里，雁塞闻归十九年。米汁从今斋绣佛，露盘依旧捧铜仙。闲吟欲制将雏曲，且奏村灯社鼓前。
挽何司寇,明末清初,陈子升,汉署星沈紫水滨，冈州难问老成人。万钱忆会鸣钟里，五羖俄悲相杵邻。枣下歌传真厌世，橘中棋散竟藏身。承家更有玄成嗣，乔木他年念世臣。
春日言怀,明末清初,陈子升,寂寞于陵独灌园，秦人鸡犬共桃源。乌皮几在客谁对，龙眼花繁蜂自喧。潋滟春波平草阁，槎枒老树夹柴门。河清可俟还愁暮，试上高台礼日暾。
八九吟,明末清初,陈子升,剑气方寒南斗墟，河清难俟乱离馀。滔天却讶帻如屋，齧雪犹看旃绕庐。但有金牛通栈道，可无騧马出莎车。干戈满目风云晚，深入薜萝还读书。
秋日西郊宴集,明末清初,陈子升,寥落王风蔓草生，荒郊何意会群英。十年丧乱同王粲，万里归来独子卿。林际远烟鸦噪晚，雨馀新月雁窥晴。故园秋色携琴在，吟断西楼画角声。
癸卯早春口占呈友人,明末清初,陈子升,今年岂谓去年非，漠漠慈颜认旧闱。眷属不离居士室，劳生元息丈人机。村僮警夜当风语，汀雁嫌泥带雪飞。三陟自知吟更苦，早春怜尔远游归。
得钱牧斋宗伯书,明末清初,陈子升,吴江飞雪上梅枝，海曲人归积雨时。双泪正缘乌哺尽，尺书还为雁行悲。生身金粟能深信，博物张华谬见知。远目不堪迷匹练，梦周今已觉吾衰。
首夏东游江上作,明末清初,陈子升,高帆挂月转江濆，回首孤村在水云。赊酒愿逢颜特进，运租期有谢将军。女墙独树摇乌影，官渡千艘载马群。前路草长劳未歇，况从先哲挹清芬。
送雁和元孝,明末清初,陈子升,雪后长途在远天，榆关风细客心悬。迹留南浦因成别，啼过西楼忽渺然。新影欲低青海月，故群仍破黑山烟。稻粱不免重来食，多恐惊沙没水田。
四会访朱子敬表兄学署,明末清初,陈子升,潮平江影见秋山，桑梓程途莽苍间。乱后插萸中表共，庭前收橘广文间。曲池皓月恒相鉴，高第浮云未可攀。笑我出门多内顾，片帆西上昨东还。
程周量梁芝五二子同过,明末清初,陈子升,严城旅食笑孤身，结驷同来第一人。近市久知齐晏子，登坛何有汉韩信。官街鼓响迎秋急，卜肆帘垂过雨新。歌罢无车终不出，愧君风雅为扶轮。
酒酣赠汪汉翀工部,明末清初,陈子升,杖藜无赖到东城，话到悬河酒遂倾。桂树小山成吏隐，桃花深水见交情。欲持元赋还西鄂，却选青钱忆水衡。四座相欢重问我，十年忧患感生平。
赎琴,明末清初,陈子升,萧条深负峄阳材，裘敝经时笑古台。白雪调高人和寡，青蚨飞去尔归来。秦庭璧在相如睨，汉日笳清蔡琰回。重拂细尘摩玉轸，一弹还欲进千杯。
听在犙禅师讲法华经兼较金刚经异同师曰陈乔生意者其憍陈如乎因纪一律,明末清初,陈子升,火宅莲华露特寒，比来禅味憺忘餐。净名复有称摩诘，凿齿非徒对道安。物论已齐庄马喻，经文重把鲁鱼看。他年傥授菩提记，妙法悬知得者难。
送某还义乌营母太夫人葬,明末清初,陈子升,何事登堂慰伯俞，空闱一拜旧罗襦。白杨风急吹萱草，鸿雁天寒泣孝乌。玉帐珥貂身暂远，瑶台遗蜕手亲扶。祥芝定发金华岭，雪遍梅花隐绛趺。
寒江,明末清初,陈子升,寒江兵气两无穷，海国渔家沸鼎中。罗网法张回献鹄，鼓鼙声急散哀鸿。且邻空舍为孤客，难挟残书命一僮。奔走至今何计是，杳然虚谷待愚公。
生日,明末清初,陈子升,植根长似九秋蓬，戢翼徒看万里鸿。晚节可称诗圣得，生年真与觉皇同。累朝紫诰归逢掖，两鬓清霜点次工。从此亦知陶写去，缺瓶沽酒按枯桐。
冬夜赠曹自悦司马,明末清初,陈子升,围炉曲宴烂灯花，客话平生益自嗟。六国印销愁委佩，五湖舟泛不归家。随身秘笈诸郎负，寄迹残山万树遮。头白逢人工定拙，好从方朔学龙蛇。
拱北楼望仙湖里故居,明末清初,陈子升,楼下双门车马尘，楼头五夜唱鸡人。十年清梦里闾改，一片彩云窗槛新。雀噪北林窥殿影，籁传南郭窅天真。回翔却问乌衣燕，此处雕梁谁旧邻。
甲辰小除夕作,明末清初,陈子升,零落黄门欻白头，几年萍梗泛沧洲。结交悔作四公子，学佛思随五比丘。穹室烟深归祀灶，金银云起去登楼。明春未得避喧计，空负晓林黄栗留。
将归九江村旧居先寄亲旧,明末清初,陈子升,浮家今拟动归桡，家在中洲宛转桥。菊落秋英频扫径，池平春水渐通潮。妻儿已解安容膝，亲友难忘是久要。斑鬓经冬拌白尽，青山如画待归樵。
送梁甥敦五德庆广文,明末清初,陈子升,越江西上近湘漓，薄禄还同酒一卮。舅宅昔闻成此相，圣门今见作人师。猺童语杂城边市，龙母神归树里祠。莫谓山陬限文教，看君前去拥皋比。
寄潮州宋上木太守,明末清初,陈子升,二十年来名甲科，云间华望郢中歌。骚坛到郡声逾籍，诗思为官政自和。挥翰珠光凌夜出，褰帷山翠面南多。因风黄鹄东飞去，为说朝台有薜萝。
哭朱远公,明末清初,陈子升,绝技翻如不爱身，奄然朝露坠萧晨。臞形自合骑高鹤，生态空归画美人。世上名从莲社记，扇头书作蕺山珍。平生拌得称文弱，遗嗣如何遣负薪。
城中答王东村家元孝送归中洲草堂之作兼示二三同志,明末清初,陈子升,归心一发尉佗楼，一点晴烟见渡头。三径尚堪携客入，中洲曾是为谁留。青含浦树喧黄鸟，绿遍江苗过白鸥。七十二峰无恙在，更于城郭念同游。
初返故园,明末清初,陈子升,昨上归舟寻水云，故园闲旷使情欣。无穷月色坐皆见，不断花香行即闻。五亩宅边敦素业，三层阁上蓄奇文。梁间燕子似相识，飞下小塘衔嫩芹。
王阮亭客部枉评予诗作此寄赠兼怀令兄西樵吏部 其一,明末清初,陈子升,十年不拟北书通，闲听归人话北风。黄叶小窗寻句在，玉人清署寄声同。霜凋桂树香犹烈，海浸珊瑚气亦红。长是微名自珍惜，汝南评却重山东。
王阮亭客部枉评予诗作此寄赠兼怀令兄西樵吏部 其二,明末清初,陈子升,南云长望北云飘，诗思相亲不觉遥。欲挽颓波谁独峙，解承仙露是双标。肯邀旧友藏深署，应为宫人赋洞箫。朝夕看山已相识，琅邪遵海有西樵。
答沈甸华见赠,明末清初,陈子升,风流历历溯西泠，皦日偏高处士星。远访遂过梅峤路，出寻闲傍李官厅。龙蛇岁去身犹屈，鸲鹆溪回眼尽青。来就嵇含询草木，欣然携手折芳馨。
丙午腊月羊城对雪,明末清初,陈子升,怪得年来事事殊，岭南飞雪旧时无。云凝不见三山黛，天漏争盛合浦珠。野寺一僧烧榾柮，官街群马从氍毹。冲寒便欲还山问，糁到溪梅第几株。
暮春三宿邝无傲斋中迟高望公不至同许式微许二陔赋,明末清初,陈子升,丘壑身存鬓任颓，柴扉深掩草堂开。三春燕语几人问，昨日渔舟特地来。僮煮碎香凝白室，鸟翻层叶堕青梅。离心转剧留连地，延伫高高只古台。
将溯端水而上贻二三知己,明末清初,陈子升,村居无计隐烟萝，强走江关无奈何。举案妇愁储粟尽，牵衣儿竞念书多。行同老马犹知路，食有嘉鱼且放歌。寄语离居数君子，道心随处恐消磨。
初至泷洲访从侄山庄遇故里杜子,明末清初,陈子升,诸峰丛翠复丛烟，县境闻开未百年。山鸟独啼宫保庙，土人多种客家田。林交虎迹谙樵入，石閟星文厌俗镌。谁谓龙钟行不得，来巢飞燕共翩翩。
荆棘,明末清初,陈子升,草色如烟偶出寻，参天荆棘晚森森。未曾说剑逢瞋目，乍可虚舟触褊心。石窦蝙飞遗土气，柳塘蛙怒象雷音。知君捷径南山度，乞放骚人泽畔吟。
西游归贻王大雁侄元孝兼怀梁阜己,明末清初,陈子升,重城郭外野溪滨，讲德谁能似此亲。暂别却无高卧处，薄游还有未归人。心如蠹柳常经折，字泣鲛珠不救贫。万里声名千古业，只应相爱寂寥身。
答赠叶虎竹,明末清初,陈子升,少年何事被愁侵，玉树萧萧忆故林。万卷幼依慈母读，七言闲对野鸥吟。若教视草知能手，便拥如花不称心。暂觅交亲道情素，山中萝月约秋阴。
送谭天水游燕赴周舍人之约,明末清初,陈子升,南武城头吹海螺，秋声不觉入离歌。一尊酒尽闺人别，中秘书藏国士过。向晚脱貂眠火炕，当风嘶马踏冰河。内家宋锦装潢巧，戏写蛾眉价必多。
题詹明府碧纱书厨,明末清初,陈子升,明府翻书兴不穷，一编编贮碧厨中。未开屈戌牙签见，虽隔交疏腹笥通。晒尽最宜高阁日，披来都是古人风。与谁汎鉴流观意，绕屋扶疏树一丛。
客馆秋夕,明末清初,陈子升,每日无憀此客居，吟过晚市息喧呼。湿烟满灶随僮懒，高月黏墙怕影孤。秋色当空看去淡，道心于物损来无。曲肱便作家林梦，羞向城西伴夜乌。
万事,明末清初,陈子升,万事推移万虑轻，此身卑贱此心平。旧牙笏写雕龙句，残玉佩敲风马声。泉布不私寻葛井，石田祈熟问端坑。室中多半僧家具，长拟空空学净名。
贻离患上人,明末清初,陈子升,市边为客忽经时，愁极偏能自放眉。催换夏衣弹吉贝，待炊朝饭数蹲鸱。人情冷暖逢方觉，物价低昂听不知。欲访西郊旧禅侣，共看圆月浸秋池。
陶苦子村居筑楼同元孝侄闭关秋日过之赋此,明末清初,陈子升,少小辛勤壮欲休，著书拌得是穷愁。怀人屡阅经年札，借地新成对月楼。烟渚棹过妨宿鹭，晚畬锄遍学归牛。竹林聚会时当记，此处陶家菊正秋。
喜梁阜己初归同王大雁何皇图吴仪汉陶苦子离患上人分赋得乾字,明末清初,陈子升,风尘一拂慰心肝，君别春卿已岁寒。过岭叶飞声总脆，负霜鸿下迹微乾。京妆说与持家妇，野服归逢到邑官。那肯揣摩聊曲就，高弦应得任君弹。
同梁颙若归西山草堂留题二首 其一,明末清初,陈子升,都市行歌径有苔，游人方共主人回。山连埤堄松遮断，池映阑干花倒开。数卷缃编留载笔，一庭明月照持杯。怀人欲揽重重翠，余又西樵归去来。
同梁颙若归西山草堂留题二首 其二,明末清初,陈子升,通津深入小桥斜，城里青山即到家。善读父书藏旧草，闲携儿戏玩晴花。水松雨后全生韵，石壁亭西不厌遮。仲叔自知无累邑，劳君樽酒对桑麻。
寄陈伯玑兼怀药地禅师,明末清初,陈子升,灌婴城内想吾宗，远水将冰树近冬。庐岳瀑飘常过雪，豫章风起忽无榕。文期不朽身堪困，诗读平生面尽逢。待访青原老开士，约君联榻道心胸。
寄曹秋岳,明末清初,陈子升,别来犹见兴飞扬，雅事曾归布政堂。亲入水岩寻子砚，自开山篓拣生香。湖梅梦破多多蕊，代雁书稀一一行。诗体更知无敌甚，戟门看试挽弓强。
闻钟,明末清初,陈子升,钟叩三回三十六，正当七十二峰前。声如步步渐出寺，我向僧僧同入禅。数里秋林皆滴露，一江寒月欲浮烟。此时响歇更何听，佛以一音醒大千。
破寺,明末清初,陈子升,瀑水交流山路断，萧萧孤寺半峰藏。瓦边红叶坠莲座，窗畔昏鸦投竹房。饥虎习闻持戒语，湿萤分点坐禅香。几人到此团圞久，为拨寒炉上石床。
以诗索何旦兼竹杖何曾许觅一僮并及之,明末清初,陈子升,五十闲身老待扶，孤生筇竹笑人孤。惊心自觉颠危极，回首相怜侍从俱。便取一枝攀桂树，还添九节采菖蒲。因君步步寻高岭，岭上仙童遇得无。
少年行,明末清初,陈子升,一身出没总如龙，曾却通侯大邑封。鹙毳叠飞金抹额，猫睛嵌满铁芙蓉。旌心雪片能消泪，走地星芒要误烽。犹自不忘儿女辈，母城阑入闹歌钟。
美人,明末清初,陈子升,人间真见藐姑神，月状云容见敢真。尚以半身凭保母，不知全态寤文人。行宜处所朝朱凤，嫁必年时佩玉麟。川上采珠何足算，生成的是掌中珍。
古剑,明末清初,陈子升,无端宝气烛幽沈，掘得棱棱赤堇金。土里开花原带血，石头磨水要明心。奸邪必斩昭生色，王霸经提倚独吟。出匣未能藏可惜，拌教飞去有人寻。
水楼晓起寄邝无傲,明末清初,陈子升,楼头高卧此劳生，春倦浑如罢力耕。百舌叫乾朝雨至，虾蟆跳出野塘清。纱巾拂拭何曾戴，竹杖摩挲却少行。有约西江先听取，贩鱼船踏水车声。
罗旁山中,明末清初,陈子升,路入崎岖地可怜，土风人事总纷然。穴中蛇死山猺手，担上鱼行水客肩。漆树筒添侵露取，铁山炉热并人煎。谁知宿在茅櫩者，学得残僧暂坐禅。
寄许清漳,明末清初,陈子升,诗心不滓骨尤清，小许公呼作小名。繁弱挽将才更健，駏驉骑著句还成。酣歌要得姬人赏，朗咏常教俗客惊。暂返僻村谁可语，绕园思迸豆花生。
与药亭夜话,明末清初,陈子升,与君相得似婴儿，头白来城且共嬉。红玉印章钤后玩，石楠书榻卧前移。山衣日晒裁莲叶，井水宵寒浸荔支。长此闭门书即著，转怜曾对俗人时。
寄牧止弟,明末清初,陈子升,成名不逐众登天，学得玄门又学禅。细巷引僧离水寺，阔衫随鹤过秋田。楼尊大士骑狮相，经夹先皇篆凤笺。城里不逢那足恨，诸郎新近把诗传。
西来庵放生,明末清初,陈子升,来寻初地便如归，石藓苍苍著野晖。向晚信心人早集，出笼梳翼鸟齐飞。钱财少亦通慈念，功德多烦搭戒衣。法事正完吟思发，微风生树月微微。
七夕戏赠小男,明末清初,陈子升,稚子听人谈七夕，举头真欲尾星行。催娘案上排生果，替姊笺头录乳名。乱唱仙歌敲竹简，私斟圣水贮瓷罂。虽然时节为儿戏，不觉能添老大情。
赠陈美公,明末清初,陈子升,吾兄历宦兼中外，不肯悠悠负甲科。诏拟汉唐闲体别，诗临吴楚处风多。宫袍更绣狰狞豸，泉酒新斟翡翠螺。家寄扬州书却寄，一秋秋思入绫罗。
宴王氏宅,明末清初,陈子升,赵瑟秦筝未肯陈，闽歌视听一齐新。切肴日本鱼肠剑，跽酒暹罗象背人。袖领暗薰沈水片，采头高掷出山银。欲从文士誇馀巧，书带盘旋讶舞身。
送离公游罗浮,明末清初,陈子升,罗浮未得置茅庐，深羡吾师愿有馀。欲往便辞监院事，临行犹接舍山书。铁桥立已观空了，哑虎逢当答话初。独笑离家在城客，眼看云影但踟蹰。
江上吹笛,明末清初,陈子升,日夜龙吟人不知，因之截竹江间吹。风呼一叶应高鸟，云裂四天敲冻凘。谁复咿嚘塞蚁穴，直当演漾浮天池。悄然终曲入怀袖，不见其人千古悲。
寄慧公上人用前寄在犙禅师韵,明末清初,陈子升,袈裟西出雪峰寒，舍卫曾分一钵餐。白马经惟童寿译，黄梅心自祖师安。春江欲引回肠去，浊世宜将慧眼看。居士辩才今善病，君来酬对未应难。
盂兰盘日西来庵礼舍利,明末清初,陈子升,金作浮图藏舍利，师僧请出众人观。生天直用时时切，消业回思世世难。惊眼威神灯外转，彻心悲涕水中寒。病身礼罢空行院，为指芭蕉在药栏。
寄罗浮古鍊师,明末清初,陈子升,飞檐当岭绿烟蒙，玉敕真师住此中。濯发尚存儿日黑，照颜偏向子时红。灵蛇脑后挥奔电，玄牝门边答响风。我独遨游在人世，从师还欲究参同。
自赠,明末清初,陈子升,好处都非外物成，自看不解自心情。谈诗舞著忘垂老，听梵悲来感宿生。半口尚沾曾戒酒，终身拌别旧居城。人家积谷尘皆满，独扫明窗花里明。
赠把秀卿金吾太师,明末清初,陈子升,流落身曾冠羽林，殊方那识秺侯心。从他屋破迷勋府，不为囊空恨赐金。柳絮糁腰床上暖，蒲葵遮顶路旁阴。官家旧事闲闲说，说与江干病客吟。
过沈郎舟中题赠,明末清初,陈子升,平生禁里金吾卫，近住梧江木马船。绝迹几时随浪尾，看山一路在床前。烹蔬笑引抽关吏，载鹤闲分粜谷钱。手把内家香一片，玉皇宫阙望烧烟。
赠马太监,明末清初,陈子升,羁雌啼过定山春，零落先朝一内臣。长忆九重天子事，还悲七尺丈夫身。青宫伴久书因熟，红本批多字爱匀。闲向教门随礼拜，白巾偏称尚衣人。
秋夜同王说作梁器圃梁药亭作,明末清初,陈子升,危叶脱枝孤鸟出，两三人镇在虚堂。霜天透彻中开卷，月地铺排处及床。静极惯修陪鹤礼，吟成新得补心方。不行行便寻溪寺，寒磬声西白藕香。
中秋夜集詹竹殹宅,明末清初,陈子升,不知秋骨渐棱棱，月白闻招带病承。浸地一庭清上酒，凉天四角白垂灯。衣单怕倚禁霜树，坐缺思添住岳僧。重把闲心看童子，累花为塔细分层。
赠詹竹殹明府,明末清初,陈子升,南面居非旧县庭，西旁穿石竹常扃。留贫客住分官俸，奉老亲欢诵佛经。花下心开将自采，研头功大待谁铭。参差年纪同生日，往往叨承倒玉瓶。
秋钓,明末清初,陈子升,行至幽溪清见底，闲闲爱下一条丝。湍中白小游无恙，石上红衫坐独危。鹭立并将人影照，叶浮空有水纹知。悠然网罟前时世，久厌荤腥伴老师。
汪樽石生子诗以柬之,明末清初,陈子升,鹤攒丹顶雏方得，松结虬枝子正生。鼎畔金银镌福字，房中父母协官名。预知冬月初勤读，便返南阳晚足耕。未晓红颜欢几许，东门飞鹊报西城。
听叶山人弹琴,明末清初,陈子升,儿时操弄到于今，今日寥寥太古音。弹到无声方得手，听来如语只呈心。瓶花上蚁兼香堕，研水涵龙逗海吟。近净耳根惟梵呗，即当携此就禅林。
人日,明末清初,陈子升,旧官闲叟及愚民，此日从人唤甚人。刻就玉章行别号，洗青桐树倚吟身。妻儿过计多因谷，须发推尊略似银。独往独留还复值，空园一片鸟声春。
和陶苦子见示游濂泉之作,明末清初,陈子升,生世前身谁复认，多君本是住山僧。无生法忍终应得，不朽诗篇久已能。云阁外抛高树果，水帘中彻坏庵灯。秋游新句还相示，愿證真空益有凭。
寄赠泰和萧子,明末清初,陈子升,名家最是萧居士，往往名山衲子称。压卷爱摹螭钮玺，包经多剪鹄文绫。千奴收橘供徭役，五老登峰作近朋。世好不曾逢道貌，自来文体识庐陵。
谒南海神庙,明末清初,陈子升,从来祀典尊南渎，古庙森森肃海滨。波影贴旗皆翠羽，日光浮瓦是鱼鳞。廊搥铜鼓雌雄应，船指针盘子午亲。身著短蓑来一拜，读碑犹识奉差人。
梦兄文忠,明末清初,陈子升,堪悲堪仰事无穷，三十年来旧梦中。见老岂因埋血久，呼兄不省易名同。棠花寂寞开当夜，渚雁缡褷叫向风。他日众看惟庙貌，壁灯犹闪半窗红。
屈翁山归自雁门有赠,明末清初,陈子升,诗名重译处应闻，四十休嗟未策勋。边草亦沾兰芷气，陇禽皆学凤凰文。座擎匕首看豪客，车持流苏载细君。归到陆生祠畔歇，开装飞出华山云。
访李生池馆,明末清初,陈子升,桄榔里外薛萝阴，隔一溪居便自深。书屋总抛蔬地置，诗人多过板桥寻。闲书野事收山叶，偶唤家僮聚水禽。多少名流空眼底，得无迂拙属知音。
赠吴僧,明末清初,陈子升,时人一见讶多能，老僧争闻得未曾。千手眼堪悬笔写，万由旬只振衣升。移来天界千花满，推出湖头片月澄。话到同门吾世好，欲因亲近作钦承。
岭南牡丹,明末清初,陈子升,昔年花引人看去，今日人闲花却来。芗泽乍从新雨长，茅堂仍作故家开。翻呈脂粉于图肖，拟掘珍珠当土栽。安得穷陬皆有此，普天无地著蒿莱。
为屈翁山悼妻华姜王氏,明末清初,陈子升,朱弦弹罢凤凰飞，金缕空销蛱蝶衣。芳佩一临湘水岸，仙魂终傍华山畿。长悬戟府将军爱，却逐瑶台阿母归。徒使文通对团扇，画成秦女是还非。
送李乔令北游兼寄程周量,明末清初,陈子升,八千里远谁堪客，第五名高尔过人。竹户闭曾因学道，金台到便不忧贫。阵寻涿鹿棋无敌，店倚蜚龙药有神。知向嘈嘈弦管里，细吟佳句属乡亲。
种梅,明末清初,陈子升,古梅一株偃荒圃，移种高斋得所钦。带土任他苔色上，当空仍此月光临。人方敛气真能傲，诗要忘言正好吟。忆得骑驴深雪里，只知香极不知寻。
之青原访药地禅师留别诸子 其一,明末清初,陈子升,敢将孤寂动行尘，每念交游访夙因。求性浪过知命岁，出门羞说在家人。深灯闭院空山晓，寒树移舟远岸春。独领众心前礼足，一时缁白劝行频。
之青原访药地禅师留别诸子 其二,明末清初,陈子升,一岭分江乱石欹，半空飞霰下流澌。名山兀兀看僧在，心地悬悬不自知。手札到如经字读，头巾行即戒香披。舟程一发欣相见，云际松寮月上时。
弹子矶寄离公,明末清初,陈子升,尔缘白鹤峰留住，不及云门逐本师。轮掌未收迎供地，幞头空报独行时。船冲晚潦多逢雨，鸟置春巢不露枝。壁立已令诸念削，向东犹是一相思。
雄州赠陆孝山太守,明末清初,陈子升,当关剧郡是南雄，太守心将静者同。黄绶上头纡相度，朱幡前面引宗风。楼吞烟雨层阴积，岭吐梅花五处通。独策疲驴向山寺，乘骓郊路思无穷。
赠萧孟昉,明末清初,陈子升,心过虔江汩汩流，一峰晴处且夷犹。名家彭蠡湖西著，姓氏梁皇寺里留。园列村庄皆歇马，池分沙溆各眠鸥。藏书自秘谁看得，闻说高僧共一楼。
过丰城简陈元水,明末清初,陈子升,雨过江城赤日寒，此中知有草堂宽。虬须似雪吟时撚，鸟迹和云篆处看。乱后畏居宾客列，悲深难语弟兄欢。陶公归去非常傲，故对闲人道下官。
望庐山铁壁崖寄阿衍大师,明末清初,陈子升,父是法王身嗣法，无烦定省近堂头。铜瓶久许腰将出，铁壁还应面不休。松子敲庵嚇蝙蝠，藤梢黏果摘猕猴。可令瀑布三千丈，下引鄱湖一小舟。
自南安至南康晤廖昆湖太守,明末清初,陈子升,江头江尾极行行，一片心如江水横。老树临流无积叶，夜鱼停月倍开睛。休牵世态遮山色，任改乡音和橹声。一见鄱阳贤太守，台关今接石头城。
豆叶屏,明末清初,陈子升,庐山历访诸精舍，豆叶屏前启半扉。窗眼放云先箧贮，盆头替米后僧归。鬼神未得专奇事，狼虎何曾有杀机。游罢殷勤为君说，此中泉石好相依。
湖口书怀寄辅昙上人,明末清初,陈子升,自怜头白远栖栖，访旧沿洄楚水西。忆别正看杨柳长，爱行那听鹧鸪啼。心从章贡诸滩下，手待匡庐五老携。谁似辅公年未艾，高高茅屋绝攀跻。
入黄山谒檗庵和尚 其一,明末清初,陈子升,兹山如海亦如天，心有归依足倍前。藜杖掷来猿忽引，松关开著虎常眠。客装仅似头佗卸，乡贯多烦上座传。信宿却看无所得，衣环初捧玉隆然。
入黄山谒檗庵和尚 其二,明末清初,陈子升,四千里许恭参谒，一两日来那便辞。欲去重看人世佛，本来教得自家师。石松拱立如相送，涧竹扶行胜自持。别后或蒙方丈念，古坛疏叶镇风吹。
姚六康石埭署中醮会同张芑山秦又宛沈天士卢弗疑曹扶三张师仲堵雪怀分赋,明末清初,陈子升,子明坛上众香焚，法鼓仙音四境闻。喧处会来皆静理，异乡名下即同群。簿书乐得交情助，匕箸能将道味分。陡见满堂浮动极，江南烟水岭南云。
陵阳江馆送韦寅东访漆夫村居,明末清初,陈子升,安乐窝中惟自得，逍遥公后解相寻。偶逢已是难忘处，独往方谐莫逆心。僧过落棕思暂坐，蝉堆隔水益长吟。空馀倦倚江楼客，数尽晴峰日又阴。
池阳道中寄怀梁药亭,明末清初,陈子升,高梧窗远尚闻吟，不隔秋空迥隔林。楼古试搜文选体，寺凉堪礼大悲心。定因客住频修馆，可赖官遗得赎琴。恒说齐云山窈窕，峰峰输尔尽情吟。
毗陵重遇宋鸿生次韵,明末清初,陈子升,笑出高斋罢念离，不询行止只言奇。凤衰终绝泥涂迹，松老始多霜雪姿。搜匣且张临得画，借钱教刷梓成诗。满瓶苦茗道情故，若问沈酣非所宜。
宿朱吉人莲花庄是赵松雪故居,明末清初,陈子升,荻横枫落见莲花，谢绝时流此故家。通水恰宜官路断，当山不任女墙遮。疏篱次序编丛卉，小椀分张试洞茶。见说高斋松雪是，可怜台柏剩霜华。
吴兴舟过盛舍乡怀凌忠清,明末清初,陈子升,遂有芳名异代传，琐闱悽惨烈皇年。致身只向龙髯上，埋血还争骥尾先。绝笔可曾通紫极，评文犹见点丹铅。谁知沧海闲游客，洒泪双流霅水边。
罨画溪寄慎旃副宪,明末清初,陈子升,门当水郭隐湖湾，秋宪家林自爱闲。偶出总经骚客地，端居能镇道场山。座参奇石聆深语，酒对禅僧发静颜。顿使岭南归思缓，刺船仍约画溪还。
旅中同吴仲征周彬野集庞君燕寓舍韩叔夜病不至次吴韵,明末清初,陈子升,客身浑欲托禅门，且莫寻僧度晓昏。古道不孤山月鉴，清歌仍共院钟言。瓷盘白剖霜梨大，石槛阴层露桂繁。况值枚生才健甚，相如何事病梁园。
客中自慰,明末清初,陈子升,松长阴崖只动梢，鹤凌秋汉不知巢。无涯好境非难历，有数贤人定得交。疏放肯拘诗里格，推移休卜易中爻。随他问字殷勤应，欲采方言著解嘲。
留别慎旃,明末清初,陈子升,更尽乌程酒一觞，赠言书取续篇章。重华问去天俱远，三箬寻来派共长。宪府开时偏脱略，宗门悟后好商量。相期为觅书邮便，海客江帆集半塘。
访曹秋岳侍郎,明末清初,陈子升,鸳鸯湖口橹声催，已见名园径尽开。对月客心长水满，观涛诗兴广陵回。曾于牧伯承清荫，自作樵夫信不才。丝竹东山樽北海，岂期簦笠一趋陪。
娄县赠孟传是明府,明末清初,陈子升,芳菲成佩自青春，海内名高献赋身。五色羊边行橐旧，九皋禽际绾符新。多将雅论延诸士，一话尚书忆丈人。三十馀年交谊在，鸡坛重见岂无因。
云间遇皋旭有赠,明末清初,陈子升,鲈鱼江冷却归迟，客里陈山有所思。万里心旌元为友，百年尸祝会看儿。频来雁叠沙中迹，半折梅交岭北枝。世故黄金难可必，此情聊与郭生知。
夜集曹秋岳啬斋同俞右吉项嵋雪次韵,明末清初,陈子升,寒客未应无暖席，深斋烛影敛空寥。衣边水气来三泖，园里山心忆二樵。鸟倦预依营垒燕，草芳频接上盘椒。劝酬总是平生侣，大隐偏能赋小招。
赠张友声,明末清初,陈子升,白头重访鹉湖来，见尔那禁喜复哀。尸祝后人寻畏垒，弦歌当日有澹台。松筠节在终难折，桃李根深不厌培。咫尺鲤趋成往事，周旋多谢出兰陔。
访李灌溪先生,明末清初,陈子升,携来情愫满江航，宿昔平生欲并将。才以属民过里闬，久因良友附门墙。丛兰砌暖宜闲日，列柏台寒有旧霜。闻说闭关浑谢客，狎鸥还喜步山塘。
甘露庵访姚文初,明末清初,陈子升,晶晶甘露滴祇树，君向此中长乐饥。纸帐日高眠起后，茶铛火绝客寻时。先人交籍惟增感，近日科名总不知。我亦禅门办归宿，虎丘云极岭南陲。
索王勤中画菊,明末清初,陈子升,共僧摇策入阊门，借问先臣七叶孙。道在即堪忘禄位，宅抛犹得住闲园。帘前养鸟能通语，笔底为花觉有魂。便欲恭求写秋菊，好移霜质傲篱根。
过虞山忆钱牧斋先生,明末清初,陈子升,日淡寒皋雪树枯，若为千里进生刍。绛雪楼笔求难再，黄牡丹诗赏遂孤。他日藏山司马在，而今述古老彭无。脊令原外悲鸣远，那答先生以弟呼。
虎丘寄吴梅村学士,明末清初,陈子升,虎丘深雪闭楼时，一读娄东学士诗。吟苦秖成江客事，名高翻略世人知。湖船代榻看迁岸，园树增桥卧及池。几度有怀犹未访，腊寒邻壁响参差。
赠梅子初,明末清初,陈子升,梅生客住吴门久，枫叶霜吹鹤发稀。隔岭月高长自照，离乡人见即如归。故园果熟开书赏，废苑花深扫榻依。为取山编藏好在，待予相伴隐灵威。
赠叶汉客,明末清初,陈子升,岂择龙江与虎丘，飘然只是采真游。自甘藜藿如僧戒，不戴芙蓉亦羽流。千里烟波随放荡，一房花石共绸缪。他年约尔频相见，来往三茅峰上头。
吴门旅兴,明末清初,陈子升,浪迹吴门且暂休，几多抛掷几多收。百金未买不龟手，一石尚看能点头。断简故开眢井匣，寒梅新照面山楼。木人独入丛花国，誇尽王孙春草游。
呈灵岩继起和尚,明末清初,陈子升,总持翰墨兴堪阑，管领烟霞肯便安。千地匡庐方筑址，半天黄海已垂竿。谁将西子廊闲迹，都作南宗位下看。今日灵岩前立雪，悄然身并老梅寒。
顿修上人与予相聚吴门有诗见赠予从云闲槜李往返度岁而上人又入池阳未回因留此属和,明末清初,陈子升,吴苑秋风飘桂花，残僧羁客叙生涯。投人诗博云间布，养母钱资庙后茶。野寺寄泉飞尺牍，湖船摊被护袈裟。隔年那觅团圞处，独拨松灰坐九华。
泊舟白门寄赠胡星卿,明末清初,陈子升,大江飘泊见闲云，知属金陵旧世勋。踪迹田间差可觅，姓名城内总无闻。寻常身被麻衣色，方寸心镌铁券文。莫怪盘桓无所适，孝陵旁拟表孤坟。
归宗寺呈天然和尚,明末清初,陈子升,四十年前恨不同，高山忽仰客途中。面当真处才云识，心待归时更叩空。墨碣字彯池水净，雪房炉射殿灯红。欣从两世师承地，况自昙摩海岸东。
重入庐山归宗寺受天和尚戒答西堂角公见赠之作用韵,明末清初,陈子升,钵饭馀香著一身，竹房宜贮客囊贫。诗篇或许超名辈，道行多惭让别人。石窦纳风泉响细，金轮承日塔光新。归宗旧地归心属，一见同门即甚亲。
南州访黎博庵,明末清初,陈子升,师表身将高士同，异时犹著起衰功。五羊交臂惟馀我，两浙文心总属公。春色生于微雨外，远情归自大江东。滕王阁畔非贪住，不那频年梦寐通。
哭药地和尚,明末清初,陈子升,青原山色皖江湄，不道来寻是别时。世出世间双泪尽，吾师吾友一心悲。难趋觉路呼元伯，谬以音声见子期。从此无生的须学，净名仍要药王医。
鹤,明末清初,陈子升,无穷山泽炼臞形，几许行藏见性灵。明月四垂天宇辟，秋钟初扣石堂扃。闲于竹下愁何事，白彻心中梦自醒。只合超然绝云影，任人遥指一星星。
懒,明末清初,陈子升,少著经营便不禁，颓然诸念总无心。闲阶日影黏人驻，高树蝉声到耳沈。强读只随风展卷，醒眠犹对鼠行琴。有时早起缘斋沐，散发当头瀑水斟。
井,明末清初,陈子升,清凉消却几家烟，亦向飞流岳顶悬。导得江河原伏地，贮来涓滴尽通天。藻垂四面簪瓶满，月下中心叠镜圆。且就桐阴默然坐，已胜云液注丹田。
灯,明末清初,陈子升,休烧华烛列铜盘，小竹檠新剔起看。偶结红花如自笑，但留青燄益人寒。油边鼠迹时三过，卷里萤尸近半乾。愿托光明通般若，夜深惟见戒僧坛。
钱,明末清初,陈子升,藕心榆荚不知秋，初把铜山一一搜。共出红炉添火热，散行尘世学泉流。金边界得天应裂，宝字排成鬼亦愁。莫讶远方金铸面，贵人偏肯破颜求。
尘,明末清初,陈子升,填满虚空君不见，见飞檐隙日光中。为心祇怪纷纷细，有色多呈漠漠红。叶尽清秋山雾别，车流平野海波同。谁能洒落独离此，入定僧临竹院风。
乞药,明末清初,陈子升,曾经九死得馀生，不意人前唤老成。秋雨滴亲孤榻卧，古藤扶作两枝行。心酸实被阴阳患，口苦因吟草木名。今日向君聊乞药，空斋炉臼十分清。
典琴,明末清初,陈子升,觅遍床头金已尽，殷勤却倩古桐材。斲从西蜀知无价，弹得南薰不阜财。曲牖一声饥雀下，前山半死冻梅开。锦囊在抱朱弦痹，烦为知音一往来。
寄母族诸表兄弟,明末清初,陈子升,每怜栖息大洲时，看尽鱼苗喂小池。暑气夜消眠听雨，凉飔朝在起吟诗。颓年不觉周花甲，秃鬓徒然戴竹皮。惟向外家留一宅，几株残菊弄秋姿。
任公祀名宦祠,明末清初,陈子升,异朝犹仰大夫贤，往昔曾闻父老传。风宪直能戡日本，外台偏肯挫中涓。开藩预有三槐兆，带印兼为五穗仙。今日孙曾修俎豆，海南新荐大鱼鲜。
山子禅师还宝峰经佛山为众说法作诗纪事,明末清初,陈子升,龙象高高幸得攀，法筵开在水云闲。好教大众为禅侣，方许兹乡号佛山。一马自天无不踏，五羊馀石亦非顽。谁能洗发摩尼色，供与吾师系衲还。
春日登粤王台,明末清初,陈子升,飘零回望故园空，纵入芳菲似梦中。草接尘沙青不得，云离烟火白无穷。岂因万马惊归燕，愁向千家数废宫。寂寂古台南武迹，肯容山褐振春风。
偶成书壁,明末清初,陈子升,拱手仙城谢故庐，挨身来卜佛山居。开门或有新朋至，编户还将旧秩书。杂遝商船分水路，轰腾神火走雷车。傥然现出毗耶室，何似乌衣洒扫初。
送旷圆大师结夏罗浮次见赠韵,明末清初,陈子升,此去无烦遇葛洪，欲移灵鹫峙南中。藏身自会神龙变，开口当令哑虎通。泉喜独探过夏伏，衲留人补待秋风。飞云绝顶劳相寄，昏黑擎将晓日红。
喜天然和尚自庐山归雷峰,明末清初,陈子升,四十年中泥望云，三年前谒又萍分。何期耶舍寺中语，还向雷峰钟后闻。满地豺狼难塞路，一天龙象肯离群。乡园幸附匡山侣，羞号青莲与右军。
效杜樊川体,明末清初,陈子升,南金收尽九州馀，魍魉逢人鼎象虚。自有掘尸从楚望，可无翘足待商于。羊头乍烂称开国，马角频生命副车。未必苍苍非正色，绿沈红黦竟何如。
怀远,明末清初,陈子升,秋风入户一萧骚，隔岁离群梦倍劳。江阁卧看枫叶尽，楚天吟过雁声高。传闻已觉生欢畅，未见那能免郁陶。料得飞飞鸿雁羽，尽将云汉覆蓬蒿。
早雁,明末清初,陈子升,此心元与朔方暌，为探风沙羽翼齐。新起渚田聊且下，旧开云路不曾迷。天连衡岳青居半，水极潇湘白自西。近日穹庐徙无所，好音先得报秋闺。
虎贲将军,明末清初,陈子升,不谓丹心热欲焚，星光炯炯烛黄云。从来草泽堪龙见，转忆花田葬虎贲。去垒燕犹飞旧社，交锋人亦拜高坟。秦家督责田横在，未必韩彭独策勋。
凌海将军,明末清初,陈子升,满城人看将军死，绛履宽衣慷慨行。戈折肯辜回日志，印留堪对伏波名。毡裘近血甘当溅，魑魅逢魂必尽惊。一木不支诚足恨，凌烟高阁后人成。
阁夜,明末清初,陈子升,寸土不污星宿在，四天如梦户庭高。飞腾鸾凤皆云气，变幻鱼龙自海涛。世乱微躯珍晚节，尘空老眼极秋毫。露虫风叶听沈尽，大块于今正怒号。
咏怀古迹五首 其一 苍梧,明末清初,陈子升,忆昔光天共帝臣，翠华西狩复南巡。百蛮奔走千秋事，五岭蹉跎万死身。兵甲渐加成战地，乡关才出尚比邻。从来发轫骚人兴，野旷云流望转新。
咏怀古迹五首 其二 台岭,明末清初,陈子升,辛壬癸甲出关回，行路虽难歌莫哀。敝舍亦劳千里望，中原只透一门开。伤心逆旅通行李，屈指将军有姓梅。风度楼前融朔雪，大唐今数曲江才。
咏怀古迹五首 其三 铜柱,明末清初,陈子升,分茅岭下寻铜柱，薄海人思汉伏波。列阵不难招象马，为梁真欲架鼋鼍。山川据险将无敌，金石铭功在不磨。莫道南征犹缓计，凌烟他日看巍峨。
咏怀古迹五首 其四 桂阳,明末清初,陈子升,广郡延袤古桂阳，郡人不省是维桑。换盐忽漫逢宾客，食藕因思制楚裳。天下几州真刺史，我来一度旧刘郎。而今不作看花恨，消息王孙草尽芳。
咏怀古迹五首 其五 蓝关,明末清初,陈子升,韩公谪宦叹崎岖，我亦曾游恨有馀。催老祇缘千嶂雪，罢朝非为一封书。晚年好佛心方切，中路逢仙事也虚。能使世间魑魅息，不烦容徙恶溪鱼。
集唐 其一,明末清初,陈子升,一生自是悠悠者，遽落丹霄起爱憎。岭树重遮千里目，雪山愁送五溪僧。窗临绝涧闻流水，叶尽孤村见夜灯。不为困穷宁有此，曲栏愁绝每长凭。
集唐 其二,明末清初,陈子升,此心期与故人同，独把一杯山馆中。古往今来只如此，谗言巧佞傥无穷。孤云独鸟川光暮，九点秋烟黛色空。欲吊灵均能赋否，楚魂吟去月朦胧。
送远集古,明末清初,陈子升,艰危须仗济时才，儒术于我何有哉。万里只携孤剑去，群心能捧大明来。忽蒙汉诏还冠冕，更取峰霞入酒杯。期向金陵醉江树，东山朝日翠屏开。
立春日社集学小庾体限韵,明末清初,陈子升,览岁玑衡政，陈书钟鼎文。囊锥休踢嬲，杯酒且殷勤。金门牛马走，丹穴凤鸾群。海观卑测蠡，雷声辨聚蚊。山形迷七圣，涛气溢三军。柳枝低艳曲，桃花入舞裙。文豹藏深雾，斑骓蹴白云。花风殊缱绻，灯月又纷纭。蒸民思帝力，詹尹溯皇坟。立春观笑语，行年务见闻。不教荆璞刖，谁令鲁璧焚。此时同越祝，今日便逢君。
赠李调甫程乡,明末清初,陈子升,花满移新县，源高发远流。风开山起伏，泉濯土刚柔。境内驯胎鹤，庭前过目牛。招来近者悦，出仕学而优。练武兵抟兕，斑文杖祝鸠。岁寒重相结，一掖点狐裘。
下篷辣滩望阴那山,明末清初,陈子升,梅州行李出，雁渚钓鱼过。偃蹇一身小，裴徊九面多。滩声迅篷辣，山色暗阴那。篙打鱼虾国，松摇猿狖窝。沧浪看逝者，白石唱来罗。是处僧煨芋，前溪鹭食荷。市稀粮少宿，风健酒虚酡。岁暮游还远，将如杖履何。
倡妇思,明末清初,陈子升,日照凤城鸦，贱妾是倡家。单衣八蚕茧，双带四莲花。青楼盛垂柳，玉井蔓甘瓜。柱雁移丝足，门兽启铜牙。东平紫骝马，西陵油壁车。愿君长似玉，令妾亦无瑕。
和恼公,明末清初,陈子升,卓女眉方敛，何郎粉乍红。春生清涧曲，家在紫烟丛。桂魄无非满，桃蹊总是秾。鱼书新约素，象簟旧韬筒。闭户看天棘，开窗对水荭。芳龄推宝凤，短羽拂华虫。五味调鸡舌，双鬟进鹿茸。夜依兰烬静，春向柳丝融。莫指王孙草，聊分少女风。门楣牵荇菜，殿脚近芙蓉。虚牝秋传籁，羁雌月作笼。魂萦因饵茧，意涸为巢蜂。素绠双瓶挈，朱珰复帐蒙。春城扶海丱，雾縠借巴賨。验诀亲飞燕，披图忆有熊。方诸怀小镜，繁弱惯柔弓。飙毂驱停隼，星绸靡屈虹。陪游应馺娑，下拜即崆峒。莲子抛垂幔，橦花点细封。里儿贪射鸟，国主识游龙。子午山心铁，阴阳露掌铜。超瑕休矫驾，践董实殊踪。羃历流苏结，团圞织苣烘。同袍青似草，横佩玉如葱。鹅管抽湘竹，鹍弦落楚枫。并肩衔绣褥，反舌唤高墉。甲观摛文倦，蠡杯把醴浓。人家箫史玉，姓异霍家冯。鼎熟淮王药，峰寒白帝桐。茑萝身久托，凫藻目先从。蓝帕舒香麝，苍琅振绮栊。姝颜专小史，卿号叠安丰。磬折伤秋藿，盘餐惜晚菘。剑门高蜀弹，梁父侈齐僮。拭泪窥黄靥，回肠引素总。幽居防保母，浅立拟昭容。涉水携交甫，登山代子充。大兄谭稷下，幼妇读盘中。锦袭仓庚羽，丝缠叱拨騣。白团娇建业，绿绮动临邛。砌净枭壶利，纱明琐语通。雀飞秦妇恋，骓发陆郎慵。翠盖轻舟举，金丸大道逢。绦鹰难忿速，铃犬易怔忡。碧玉甘颠倒，苕华报吉凶。珠惊如意袖，花媚细腰宫。带笑嘲房老，忘机学海翁。弋绨中隐起，襻带两边缝。修渚移河鼓，繁霜警曙钟。蜡光彤管秘，翻讶玉台空。
手录新诗因成十四韵寄呈业师欧先生,明末清初,陈子升,伊昔操柔翰，何期逐转蓬。克家辜旧德，报国竟无功。不朽高前训，所思维古风。愁增青琐秩，赋在明光宫。几度哀时命，微吟守固穷。幸生惭散木，不觉复雕虫。秘想开丹枕，幽思放八鸿。青山尝独寤，白社向谁同。夫子步趋远，烟村花木中。吟边贫是乐，静外气弥充。今日前闻在，一言千古衷。俗情不厌拙，文字若为工。何以循三省，新篇寄一通。高秋吟望尽，搔首更书空。
中洲草堂新成,明末清初,陈子升,去国徒为尔，为家今在兹。门庭环牡蛎，花竹闲蹲鸱。皓月尊前汎，青山牖内窥。五株彭泽柳，四海习家池。云物非怀土，乾坤有立锥。祇应与亲串，晨夕重心期。
缑山月夜闻王子晋吹笙,明末清初,陈子升,此夜山中月，当年鹤上人。众情无不总，吹断洛城尘。问子游何远，而今曲尚新。秋光皆逼汉，箫韵异调秦。世隔钧天乐，云移放浪身。愿追馀响去，抗手揖群真。
秋夜书怀呈知己,明末清初,陈子升,生平难重说，良夜感摧颓。老与时艰至，贫从世胄来。千人虚郢曲，一饭愧韩才。偶贷河侯粟，时倾地主杯。秋空天水合，肠转女牛回。不是君心鉴，沈忧那自开。
次韵寄答某,明末清初,陈子升,有怀秋色里，西望极乡关。人远三湘水，天开独秀山。图书森宪府，牙戟换仙班。儒行惟尊宋，诗名恰类颜。虞章披豸合，汉贝劳师颁。挥斥风云际，绥宁楚粤间。辕门邀七萃，妆阁侍双鬟。子月阳方进，臣年鬓未斑。建陵飞檄出，临武凯歌还。招隐承相念，衰迟敢浪攀。掞天雄笔丽，照日大旗殷。秖觉西江注，能浮钓艇闲。
长兴陈高祖陵下作,明末清初,陈子升,陈祖奋南朝，长兴此丰沛。清溪派绵邈，圣井源汪濊。云气铸黄屋，树阴团翠盖。公卿汉匪惭，侧陋虞亦太。九五既登庸，子弟阙归会。革命行虎变，陟遐返龙蜕。历世莽荆榛，邻寺森松桧。徒聆故老谭，遂发王孙嘅。微生信迍贱，远系讵茫昧。缅从韶石至，一取椒浆酹。
奉送方孩未先生巡抚粤西十二韵,明末清初,陈子升,当今注意新开府，夫子能言旧直臣。日影虎符明远色，海波龙户洒先尘。八公山气充函夏，五岭花香拱寿春。已引祥鸾鸣足足，全褫猛犬吠狺狺。深观南极张形势，急讯天潢慎齿唇。山海转输须有力，阴阳调护讵非神。抑奸量使西门豹，移檄悬奔东郭㕙。座极长风通浡潏，旗盈高角动嶙峋。躔星欲借三台近，捷羽因推百粤频。挥手蜃烟销旦夕，披心蛮部固尊亲。独扬周代歌元老，已靖唐边信大人。铜柱直堪依日月，玉堂应创画麒麟。
四时诗,明末清初,陈子升,子春振琴响，卜夏擅诗家。还邀奕秋戏，一路款冬花。
柳波曲 其一,明末清初,陈子升,烟锁池塘柳，灯垂锦槛波。回波初试舞，折柳即闻歌。
续作锁柳销鸿之曲,明末清初,陈子升,烟锁池塘柳，烽销极塞鸿。东枝罢春水，南翼怨秋风。
又续锁柳沈灯引,明末清初,陈子升,烟锁池塘柳，钟沈台榭灯。灯心红缕密，柳眼绿波澄。
元夜咏灯影,明末清初,陈子升,珠映千门月，花生四壁春。还因相见处，得倚可怜人。
怀欧大之康州,明末清初,陈子升,君向西江去，西江春水深。回看升斗水，犹苦涸鱼心。
上元夜不得傅二同席,明末清初,陈子升,春灯合形影，却被春灯隔。今夜烛光残，绝缨何处客。
歌者文鸾曾为岑公子使免于难岑心感之与予别二十年江村重遇索予昼扇因援笔以慰之,明末清初,陈子升,曾排公子难，会是美人恩。偏馀歌舞意，潇洒叩柴门。
口号讯黄公,明末清初,陈子升,宫阙崔嵬尽，间关洒扫多。嗟君追骏足，西去近如何。
示家僮,明末清初,陈子升,翟尉方罗雀，任公尚钓鱼。行藏吾若此，君意定焉如。
家僮答,明末清初,陈子升,世才无八斗，君橐少千金。欲审低昂处，空伤去住心。
明君怨,明末清初,陈子升,单于出何所，燕支山上猎。当日此山名，谁知便呼妾。
长门怨,明末清初,陈子升,毾㲪铺淡色，屈戍动虚声。不是君恩重，谁堪问长卿。
飞燕咏,明末清初,陈子升,射鸟还来凤，君王总不知。承恩看合德，玉面发赪时。
玉阶草,明末清初,陈子升,敛袖出屏香，摇綦历阶草。三十六宫中，自守青苔老。
杨白花,明末清初,陈子升,可怜杨白花，飞似海青鸟。鸟衔花不来，空见他花嬲。
客居五咏 其一 竹,明末清初,陈子升,屋后藏深竹，情知欲避人。钓鱼向东海，难折一竿春。
客居五咏 其二 梧桐,明末清初,陈子升,斲琴小自足，栖凤对相求。今年逢叶落，又似去年秋。
客居五咏 其三 梨,明末清初,陈子升,茅墙数间屋，梨树一园枝。欲问春风早，其如客思迟。
客居五咏 其四 枯梅,明末清初,陈子升,急忆家园里，梅花满东亩。等闲看便过，不得诗一首。
客居五咏 其五 菜,明末清初,陈子升,荒畦老妇锄，数日菜根舒。悬思三千客，只望孟尝鱼。
犀簪,明末清初,陈子升,犀簪长可怜，有如美人发。细直隐鬉纹，真心应在骨。
题画为汪伊远,明末清初,陈子升,烟树半村墟，青山日将暮。看山尚不归，期尔孤舟渡。
马蹄清夜月,明末清初,陈子升,马蹄清夜月，人影玉楼春。朝来池水皱，定有赋风臣。
古结交行,明末清初,陈子升,识尽四方人，身经万里道。今日归山中，倾心与君好。
峡山早秋,明末清初,陈子升,天上河如带，盈盈落翠微。可怜中宿月，空照白猿归。
古别离,明末清初,陈子升,紫燕去若飞，君今竟何之。妾返红闺中，从今夜夜思。
菩提树,明末清初,陈子升,人见菩提树，亦有菩提想。此树无人时，飕飕千叶响。
三堂诗 其一 文章经济之堂,明末清初,陈子升,迥异凌云构，惟衔昔日恩。文章与经济，何以副王言。
三堂诗 其二,明末清初,陈子升,文章聊复尔，经济亦何为。谁识小堂上，高高天语垂。
三堂诗 其三 中洲草堂,明末清初,陈子升,夷犹君莫问，栖息草堂深。自有卢鸿业，非同泽畔心。
三堂诗 其四,明末清初,陈子升,群山环四面，独立江中屿。天际有归舟，遥遥日延伫。
三堂诗 其五 五老山堂,明末清初,陈子升,阿五皤然老，尝游五老峰。归来环堵内，高卧对云松。
三堂诗 其六,明末清初,陈子升,五老攒一峰，五峰尊一老。奚必商山翁，穷岩拾芝草。
为孝廉弟牧止咏心性堂 其一,明末清初,陈子升,欲以居心性，当从心性居。伐柯则不远，堂构想规模。
为孝廉弟牧止咏心性堂 其二,明末清初,陈子升,先臣命堂额，质朴有深意。莫漫说经纶，君看心性字。
草有雁来红者又名老来红戏题,明末清初,陈子升,咄咄欲书空，低徊视草丛。白头吟莫苦，当是老来红。
双鹤吟,明末清初,陈子升,双鹤桃根啄，三杯棣萼酬。参差人事异，空忆帝京游。
水诗,明末清初,陈子升,濯波激浮湍，湛澹泛清浔。鸂鶒溯鸿渚，沅湘波浪深。
附集王辋川句,明末清初,陈子升,之子去何之，愚公谷正愚。遥知远林际，青霭入看无。
弹琴,明末清初,陈子升,漆暗雕琴象古人，弹琴谁者葛天民。正襟忽见山头月，凉露微风下角巾。
望圭峰,明末清初,陈子升,圭峰历历树灯残，回首冈洲落照寒。欲上峰头散愁思，厓门东下水漫漫。
韩公桥歌,明末清初,陈子升,船系连环石两头，一头盐饷接官邮。一头刺史登临处，清镜寒潭映北流。
铁马,明末清初,陈子升,紫燕桃花舞并旋，高台轻骨响连钱。人间不少关山恨，绝迹依风也可怜。
自五羊至河源得二十绝句 其一,明末清初,陈子升,帐借江风盖借云，离情倚剑帖龙文。楼船更倩戈船护，初学乘槎谒圣君。
自五羊至河源得二十绝句 其二,明末清初,陈子升,行李参差两路尘，行人行矣送归人。风前尽醉林婆酒，白鹤晴峰无那春。
自五羊至河源得二十绝句 其三,明末清初,陈子升,木棉临水烂红霞，躞蹀何之白鼻騧。傍岸每嗔童子上，插瓶渠为采山茶。
自五羊至河源得二十绝句 其四,明末清初,陈子升,抹额成群锦缆牵，分明旗号亦喧阗。带牛佩犊非儿戏，待辟吾皇九有田。
自五羊至河源得二十绝句 其五,明末清初,陈子升,带马春沙暂牧场，今朝春水没中央。水接房星天上厩，分明匹匹肖鸳鸯。
自五羊至河源得二十绝句 其六,明末清初,陈子升,烟起山坳有竹庐，篷窗一半对风虚。青衣急走奚奴马，红嘴深窥翡翠鱼。
自五羊至河源得二十绝句 其七,明末清初,陈子升,围山周匝倚高墩，多少经营近水村。世乱深居寻不得，那知山顶是桃源。
自五羊至河源得二十绝句 其八,明末清初,陈子升,不见人家冷却春，青松山上立如人。招来试语神仙事，背指桑田拂袖尘。
瓶梅,明末清初,陈子升,何郎徙倚不成诗，却月凌风折一枝。好比禅心共清净，澹然冰雪供军持。
自先上人偶以诃林绿瓦作枕予亦效之,明末清初,陈子升,曾从浩劫忆萧梁，瓴甋休誇汉未央。试为阇黎留一枕，迦陵身倚绿鸳鸯。
潘菶伯善弹琵琶比且废置聊此戏之,明末清初,陈子升,回窗无语堕风花，玉匣纤尘闭月华。已识琵琶流怨久，何须今日怨琵琶。
山中七夕,明末清初,陈子升,不知天阙复山庭，欲近银河鹊驾停。几处离忧逢七夕，孤臣不寐看双星。
七夕寄容舍人,明末清初,陈子升,青山秋澹月初明，羽服临风望玉京。乌鹊桥前今夕酒，凤凰池上故人情。
秦淮曲,明末清初,陈子升,十二楼昏千斛醪，梦中和语拨檀槽。秦淮一夕秋风起，百尺帆樯海气高。
素馨花,明末清初,陈子升,宴罢红云拥素馨，紫宫回梦酒初醒。香风皎月横陈处，不许诸嫔出后屏。
题自公房,明末清初,陈子升,尚白只今成白法，披缁从不染缁尘。何须四百八十寺，始作东西南北人。
闻雁,明末清初,陈子升,雁翅城南南雁声，朔风无尽夜凄清。悬知万里阙河黑，欲下方塘一片明。
送人,明末清初,陈子升,庄蹻滇南路不迷，相如拥传汉宫西。而今帝业驱铜马，莫遣儒生辨碧鸡。
寄无可上人,明末清初,陈子升,疏烟不断远钟鸣，枫叶殷红江水清。试望江南秋色里，一僧挥麈石头城。
题故园龙眼树,明末清初,陈子升,故园龙眼实初垂，三径荒芜鸟雀欺。借问交亲情几许，风前消息荔奴知。
送屈修古游闽中,明末清初,陈子升,八闽一半海侵城，万里波涛一叶轻。边塞中原今莫问，鹧鸪声里送君行。
寄周四 其一,明末清初,陈子升,闽越烟波未阻修，春宫歌舞倚钩辀。遥知高宴鹏山上，笑问仙城旧贵游。
寄周四 其二,明末清初,陈子升,早将词赋答雄风，贵戚元推第一功。遍操南音新顾曲，周郎何必在吴中。
送谭说剑,明末清初,陈子升,也为无车出每迟，蒯缑何处合雄雌。闽中公子深相忆，珠履行行蹑武夷。
客馆呈主人 其一,明末清初,陈子升,五亩方塘一亩宫，满林花叶笑飘蓬。何当归作灞陵隐，感激裁书报伯通。
客馆呈主人 其二,明末清初,陈子升,王粲当年托景升，登楼犹自意难胜。莫教邺下留清宴，月照秦川一水澄。
题中洲水楼,明末清初,陈子升,高楼矗矗起方塘，跨作飞桥宛转长。虽有荆州楼可赋，秦川元是仲宣乡。
舍侄买驴因戏之,明末清初,陈子升,犹子移家策蹇驴，定穿山径入街衢。悬知日日逢京兆，可得诗如贾岛无。
晓题楼上,明末清初,陈子升,年来踪迹太东西，归卧高楼思转悽。睡醒五更闻百舌，朝朝都在一枝啼。
戏画并题,明末清初,陈子升,碧涧深深一线天，薜萝空冷石根悬。老僧独在涧中过，不识往来何处禅。
昆腔绝句 其一,明末清初,陈子升,九节琅玕作洞箫，九宫腔板阿侬调。千人石上听秋月，万斛愁心也总销。
昆腔绝句 其二,明末清初,陈子升,苏州字眼唱昆腔，任是他州总要降。含著幽兰辞未吐，不知香艳发珠江。
昆腔绝句 其三,明末清初,陈子升,青藤玉茗浪填词，馀子纷纷俚且卑。我爱吴侬号荀鸭，异香偷出送歌儿。
昆腔绝句 其四,明末清初,陈子升,游戏当年拜老郎，水磨清曲厌排场。而今总付东流去，剩取潮音满忏堂。
读白沙先生诗,明末清初,陈子升,虫垂虚室一条丝，炉上孤烟四壁知。歇下苦吟抽卷看，呼儿抄出白沙诗。
遥题药地禅师青原新得瀑泉 其一,明末清初,陈子升,远公却住青原寺，三叠泉流七祖山。才向虎狼边振锡，晴虹飞下翠微间。
遥题药地禅师青原新得瀑泉 其二,明末清初,陈子升,混混曹溪水有源，青原一派号山门。不见大师传祖意，三条冰挂一峰尊。
遥题药地禅师青原新得瀑泉 其三,明末清初,陈子升,官长樵苏尽欢喜，旧山忽见新泉水。师将一口吸西江，谁共解者愚山子。
遥题药地禅师青原新得瀑泉 其四,明末清初,陈子升,不肯常升讲法台，只应随意把山开。为怜旧友相如渴，片札将泉过岭来。
拜水词,明末清初,陈子升,炎风吹日熨秋禾，拜水呼天咽浊河。无计可令沟洫满，千人迸泪作滂沱。
丹阳道士浇花歌,明末清初,陈子升,丹阳丹室牡丹台，台下鸡冠花独开。未到明年春烂漫，可知丹在道人胎。
谣俗 其一,明末清初,陈子升,行乐乡中羡佛山，肯将螺髻换云鬟。优场亦摆香花供，唱出清词菩萨蛮。
谣俗 其二,明末清初,陈子升,玉漏无声宝镜开，笙箫细细度云来。如何竞赏中秋月，打鼓鸣钲响似雷。
山子和尚索水岩研赠之系以诗,明末清初,陈子升,文字因缘未脱离，参禅欲转宝峰机。虽然不解东坡带，也为山门赠研归。
法曲,明末清初,陈子升,翻歌换舞逐千春，求旧方能变得新。不见汉宫传髻样，白头梳教及笄人。
送黎遂球公车北上,明末清初,陈子升,南地犹思北地寒，今春当作来春看。上林始信成名易，芳草无忧行路难。黄雀野田时一见，青骢到处欲为欢。只今愁煞离弦笛，还望青云整羽翰。
寄陈中洲给谏 其一,明末清初,王鸣雷,相见年华却共悲，少年曾见柳丝丝。浮生浮世有何事，花落花开能几时。一任谏书云易过，独留诗卷石难移。鬓毛焦尽青铜改，白口无情说与谁。
寄陈中洲给谏 其二,明末清初,王鸣雷,九江江口钓鱼湾，江上柴门尽掩关。阙下几年休疏去，城中十日卖文还。天寒燕子巢深屋，春暖桃花开浅山。今日工诗陈给事，题诗应记七岩间。
夜寻容道士,明末清初,王鸣雷,一声山磬静，洞口白云深。偶见鹤飞出，天坛忽在林。水流通涧药，风度隔窗琴。到此亮明月，当空持鉴心。
春日江村,明末清初,王鸣雷,柳气堤边厚，东风吹入窗。年衰从岁转，道困任时降。蝴蝶晴来巷，鸬鹚雨入江。故人书札少，春雁阻何邦。
广陵留别友人,明末清初,王鸣雷,衰颜顾盻即平生，况复悠悠行客情。瓜步晚云愁独雁，邗沟寒雨暗双旌。深秋读易闻流水，落日看碑对古城。惆怅一尊向谁尽，故人相别易沾缨。
过彭蠡湖,明末清初,王鸣雷,挂帆彭蠡即湖东，回首经过四望空。万顷寒光飞鸟外，千溪月色钓鱼中。长虹倒映天河水，远浪横吹夜岳风。闻说洞庭还浩浩，赤沙青草不能同。
沛中怀古,明末清初,王鸣雷,花傍高楼日傍杨，帝家居处本无方。一州亦属君臣地，大统宁分父母乡。黑夜吼龙蛇草湿，碧天低雁马台荒。今朝沛里浮云外，古驿鸟歌归路长。
岘山怀古,明末清初,王鸣雷,断桥斜日出云津，访古登临感慨频。鹦鹉不吟梁浦月，铜鞮空唱岘山春。雍台树色西连楚，樊口桃花北向秦。下马便寻羊叔子，看碑几度欲沾巾。
赠宗兄醴侯,明末清初,王鸣雷,脉脉春云愁，有女讴齐瑟。鼓瑟亦何为，收袂返终日。山中有仙人，披发长过膝。月光弹素琴，一曲幽且逸。一弹弹再弹，齐女和歌出。水升山可沉，琴瑟工难述。
穷鸟,明末清初,王鸣雷,穷鸟与飞鸟，所止同一树。南枝朝树风，北枝暮树雨。飞鸟大海翔，为君起烟雾。穷鸟意彷徨，一举一回顾。穷鸟一匹雏，行不远百步。孰如飞鸟良，瞬息万里路。
罗浮五色雀歌,明末清初,王鸣雷,罗浮五色雀，仙人骑白羊。丹雀随翱翔，群雀鸣锵锵。丹雀问黄雀，问君游何乡。道路艰且长，十里山重重，五里水泱泱。帝位临明堂，富贵谁相忘。下有大羽臣，衣绿不可当。朝见两翼合，暮见两翼张。三九不服食，四九服饧糖。五里见丹雀，十里衔相将。一见羽毛好，再见羽毛良。同是仙人禽，养育何生光。东山有鸟白，汝可揖相望。食叶长志气，食花长肾肠。大雀乐妻孥，小者哀其旁。问雀哀何为，道路艰且长。十里山重重，五里水泱泱。独与黑雀别，仙人返东方。
谒南海神庙,明末清初,王鸣雷,朱火位南离，灵命蕴川渎。极望见岛边，浩淼无崖屋。山翠下添流，日光上回浴。纵横起神异，须臾天地肃。鱼鸟失飞沉，岱岳失瞻瞩。日晚春云阴，江水寒且绿。芳香去垢秽，衣带长跪束。神在其左右，佑我东土族。人物无屯邅，及时播百谷。方春二三月，田女馈香粟。桂树为君舟，木兰为君毂。斿旂具旨酒，江汉遒百禄。天子遣使臣，远道以文祝。王其爱玉体，简命将斯复。老生心皇皇，入庙巡碑读。日暮松树鸦，点点引归目。
挽王华姜诗,明末清初,王鸣雷,上山种青松，大海多北风。良人虽云好，安能远相从。夫子为我言，五年客秦中。得偶曰华姜，大家其仪容。华姜为孟光，华夫为梁鸿。一日念母老，母老在海东。母老儿在家，菽水亦得供。今君远万里，何能承欢同。妾愿从君归，事姑永房帏。但看江水长，誓志不相违。夫何洁羹饭，一旦泉下亏。姑生妇归喜，妇死姑何依。丈夫不得志，万事皆已非。女子解爱才，感激知音稀。上山种青松，松下鹤高飞。
程氏有烈女,明末清初,王鸣雷,程氏有烈女，自名为笋姑。六岁诵论语，七岁奉盘盂。八岁工织缣，九岁绣罗襦。十岁慈母病，甘饿其体肤。三日常不饭，羹药办中厨。笋姑年十七，未常里门趋。趋趋户庭间，亦不踰门睮。其岁为戊申，其月为辰娵。野鸟守房舍，暴客执矛殳。公然纵白刃，获金而索珠。阿母病床褥，女不忍驰驱。宁死于母旁，慷慨行捐躯。暴客挥火茅，延烧乎室隅。救火抵母难，身与白刃俱。毁生存大义，气绝在须臾。观者如堵墙，股栗泪填衢。行者久伫立，叹息烈女殊。老者哭纸钱，焚致乎修途。幼者馈巾帛，村村桑叶枯。媒妁向婿言，此罪谁当诛。程氏筮十日，不久当归夫。岂知中道崩，使君委罗敷。何以拜姑嫜，姑嫜泣乌乌。命子各成礼，长恸恨穿窬。衔悲收汝骨，归葬乎上都。
伉俪,明末清初,王鸣雷,藁砧何翩翩，乡里方少年。星临格泽丽，月照蚌东圆。堂上致敬戒，君子其缠绵。不剪锦麝蜡，不烧迷叠烟。不华苹不绣，不连理不钿。乘车不异轨，井渫不改田。被刺共命鸟，席织共心毡。煮共并根麦，浴共一流泉。子盼我留睫，子趋我疾前。我欢子无怒，我起子无眠。两情同不蚀，金石以合坚。
苦役行,明末清初,王鸣雷,羊角脂，燕尾丝，上官掌粮如掌珠。三版字，半行朱。十九天狗日，主簿捋髭须。堂上吏，屋下呼。呼开门，避大姑。王米十八笠，笠笠连罗襦。老妇三日不下厨，羹汤手办绩麻菇。缝衣不得身上着，身脱县门心即乐。
古镜叹,明末清初,王鸣雷,古镜堕井文字缺，铜腥已尽菱半折。拾来直置玉几旁，斑驳坭中认磨灭。今人得镜忆古时，照来镜发已如丝。此镜开元龙脑铸，宋家宰相行照见。是时天子传绀殿，三十六宫一日遍。今人不同古人心，古人那似今人面。免月会缺还复圆，此镜半面那可存。从今镜水不镜镜，不如还镜古井眠。
日本刀歌,明末清初,王鸣雷,客从外国来，遗我日本刀。光磨七尺镜在掌，格格刺刺寒菱毛。夜夜声沉复声响，射人阴火沙号号。过海能令海神战，过河能令蛟母变。此刀托身寒星华，仄面削石如削瓜。动着颜面丹赭红，报雠报恩两眼雄。国人七岁教舞剑，八岁教刀更教箭。十岁身长腰在鞘，刀间不使妇人见。处处创痕满体瘢，刀利刀钝听刀环。打铁打刀宣咒语，杀人祭刀尸祭雨。提出冥冥海气腥，残形短首髑髅鸣。谁能夺取跨上马，为君定统平天下。
槟榔行,明末清初,王鸣雷,北人苦寒瓜纂纂，开门摘瓜雪已满。南人地暖种槟榔，槟榔熟时人提防。槟榔生花与人食，上堂为客生颜色。莫嫌椰大槟榔小，青生蒂熟枝缭绕。树下望树嫁女儿，树大嫁郎槟榔随。花时苦怕暴风雨，坚栗宁忧雀与鼠。种莫种，县门前，官税槟榔如税田。猾莫猾，估人船，虫咀蚁啮眼拣穿。赛莫赛，土人先，树头果下树尾鲜。且教槟榔易瓜纂，南人苦寒北人暖。
望罗浮,明末清初,王鸣雷,我生番禺若木东，桂树将攀擘芙蓉。东望罗浮隔沧海，欲往游之未能从。引领朱陵七万尺，招手仙人四百峰。神尧洚洪水，二山合其中。大禹疏凿还，元圭告成功。东通至林屋，北通至岱宗。地肺相勾连，无可与等同。草木备灵气，鸟兽具奇踪。我昔梦游蓬莱岛，亲见葛洪颜色好。微笑呼来骑白龙，诸仙奏乐轩辕道。公然独扣石楼门，三更日出层城早。飞来蝴蝶大如箕，鸟皆五色文离离。秦人晋洞汉时鹤，天鸡叫去还咿咿。大石如梁亘湍水，下有竹虫篆其枝。有叟坐弄钵盂月，北斗引我扪天池。髣髴麻姑药市立，分明喑虎铁桥骑。春风吹醒梅花梦，此身却在扶胥时。回看沧海还历历，山灵绝不欺我力。流水长闲睇白云，安得乘风生羽翼。造化长存五岳心，远怀八荒想八极。何当恣我烂漫游，竹杖直策飞云侧。
黄雀行,明末清初,王鸣雷,戚促戚促，黄雀啄我屋。为言黄雀勿相逐，北山弩儿开，南山火云暴。沧海故交分，谁者为心腹。拔剑捎网罗，身为知己戮。生不逢凤凰，坐盼双鸿鹄。山长路险与心违，不如薄暮空仓宿。
江夜听蜀僧弹琴,明末清初,王鸣雷,春江江水连江陌，月照行舟送行客。蜀僧弹我绿绮琴，能使一声江水白。一弦韽韽迟流云，再弦低似曲中君。复有六弦七弦遍，冷冷万象散幽沉。忽续忽断声离澌，枞枞楚楚纷横披。错落千珠满客耳，前听后听回回喜。倏尔夜色失天河，空馀江水微微波。昨宵东院琵琶起，琵琶声调那足比。自是心远意象偏，客里静尽闻如此。促舟幽人坐抱膝，听之数起卧还立。移舟更傍水东头，西洲将有蛟螭泣。
刺绣词,明末清初,王鸣雷,稽首稽首，礼佛刺绣。阿婆九岁教女时，服侍阿母崇令仪。阿女十三谢姊姨，一朝刺血绣灯帷。挑纹舍指冥福资，圆持戒满行披缁。扣线大士云中披，雪压缟衣霓裳纚，白玉绾结跣足垂。小鱼皈法尾屣屣，相为灌水竹篮随。绣成佛相庄严施，稽首虔撰刺绣词。
城南卖花歌,明末清初,王鸣雷,种花莫种官路侧，官军飒沓行如织。生涯莫便倚花长，一生花底不闻香。五陵歌钟日夜起，卖花声过邯郸里。不买春花买春色，东风引入长安市。长安花户剪花彩，一家老幼食工指。翻笑城南卖花翁，开时尔宁预寸红。客来花下立踟蹰，名花种种香氍毹。悔不移家就帝畿，有时十亩看芳菲。此花开成殊可怜，游丝小瓣扑篱颠。并是玳瑁珊瑚色，三春开罢残晚天，衰红把火照缠绵。好花胜事若长在，不应东海犁为田。但愿四海为一家，得钱沽酒仍卖花。
行经德王废宫,明末清初,王鸣雷,有客十月行山东，道经德王旧废宫。宫边老人时能说，具陈旧入府宫中。当时王坐浣妆楼，自誇罗绮几千秋。此日老人年尚少，眼看春去不知愁。池边错落金粉浮，美人夜捲珠帘钩。鸭绿小靴红鹤嘴，内信传梳宫样头。两旁尽种根深柳，肯把垂杨系马首。雨时又听芭蕉花，自倚诸王不如他。一朝会歇繁华地，宫蛙散入行人耳。行人来去读旧碑，年深碑没时代移。石马森然如有说，儿童歌落青州雪。风起行人莫上台，至今台上生明月。十万牛山道上家，不知若个看空花。斜阳半落空宫瓦，传说当年旧浣纱。只今鸟雀喧台榭，犹似银屏歌舞夜。
夏日顾家园亭望潮,明末清初,王鸣雷,顾家好亭子，夏坐午风轻。阶蚁无私食，园蜂有序行。池深荷气浅，竹密磬声清。人事多升灭，寒潮不世情。
苦雨,明末清初,王鸣雷,山气空朝夕，晴云不可寻。花颓将放意，鸟乱欲啼心。飞溜当檐急，行泥几度深。却怜春未老，积得许多阴。
客夜闻蛩,明末清初,王鸣雷,唧唧复何意，一声声入心。始知为客久，况乃值秋深。幽独同时寂，灯光此际沉。长门霜落后，送尔尽情吟。
题薄涧寺,明末清初,王鸣雷,古寺僧多别，夕阳当寺门。凿泉通涧底，洗石露云根。鹤老知天事，松孤认地源。菖蒲五月剪，分施近城村。
东湖秋夜舟泛,明末清初,王鸣雷,归棹湖中月，湖波静不流。鸡声霜白浦，渔岸火红楼。语默空遵水，星辰欲上舟。乳鸦深卧稳，知惯大夫游。
题顿公铁壁崖,明末清初,王鸣雷,铁壁崖前坐，人间事不闻。瀑高千尺水，秋落万重云。月澹江连鹤，山闲我与君。古来栖此地，悟道已成群。
闻屈翁山小除后三日移家住东湖,明末清初,王鸣雷,举世皆归计，惟君问去津。天无三日腊，海有一家春。野水亦照叶，渔夫不应人。东湖鲤鱼好，取奉白头亲。
夜投山寺宿,明末清初,王鸣雷,残钟山半寺，僧在隔溪回。问我何方客，能为清夜来。坐禅移漏转，示法举灯开。报道石桥鹿，月深眠讲台。
元旦访离公不值,明末清初,王鸣雷,无由拜兰若，犹阻说年新。师去不离寺，客来还傍晨。鸟翻花树雪，门掩竹斋春。童子何须问，东林这几人。
寄怀蒲衣弟,明末清初,王鸣雷,天地岂无意，北风吹小斋。不因云雁起，那感弟兄怀。微躯幸无恙，远托渐多佳。惭愧梅花下，依稀白满阶。
山居,明末清初,王鸣雷,长夏溪行独有谁，溪前明月坐吟诗。花开世上僧先觉，果熟林中鸟独知。过水防龙深处起，卧山忆鹿病时饥。从今应得闲无事，白发一回乌一丝。
暮秋江上书所见,明末清初,王鸣雷,生后浮名过耳轮，烟霞漠漠悟前身。鱼心怯浪空惊水，马眼临秋不怕尘。海上偶逢山上叟，黑头相送白头人。那堪晚节催篱菊，一夜霜风雁路新。
别虎丘山寺,明末清初,王鸣雷,老去别山如别世，三观四看未能忘。鹿行僧径眉毛净，虎印经台爪掌香。疏纸不堪书越绝，斋灯岂为荐吴亡。他朝若忆此山寺，一百八声钟最长。
题东林寺,明末清初,王鸣雷,遍礼名山说大乘，倦来仍是策枯藤。孤云千里白半顶，高竹百竿青一层。风暖江龙寻食钵，雨寒秋鬼乞衣灯。从来事事都忘却，忘却东林寺不能。
伤春,明末清初,王鸣雷,最厌生年近五旬，髭须渐渐白如银。杜康数盏堪消恨，春鸟一声能感人。何处常行歌舞地，也曾经过乱离身。家妻太笑无高策，红烛偷光敢忘邻。
燕京九日,明末清初,王鸣雷,去岁重阳岭外来，今年旅食燕昭台。天涯到处同风俗，人事他乡异酒杯。鬓发亦知当节改，菊花能得风回开。愁心莫更凭栏望，蓟北烟高首重回。
开化寺,明末清初,王鸣雷,荒院无鸡鹊报明，晨钟初歇饭钟鸣。青山窥我客中梦，白鹤轻人世外情。海日有烟当磬出，江蓠无种傍云生。十年曾此题诗去，知免沙僧嗤姓名。
楚宫,明末清初,王鸣雷,题诗西过襄王墓，记得巴山寺里钟。梦阻细腰思窈窕，水生多叶怨芙蓉。虚无环佩行阴洞，髣髴精灵下碧峰。重到荆州忆王粲，乱山侵草马头东。
秋夜同陈中州梁药亭陶苦子,明末清初,王鸣雷,西风微露咽栖禽，知己题诗坐夜深。郊月独来书屋赏，石床偏梦水亭吟。助成禅趣堪游寺，养得秋心好操琴。忽见井萤檐下绕，分明桐叶绿森森。
舟行即事,明末清初,王鸣雷,南陌花开已怆神，烟波况是倦风尘。天晴霄汉斜通海，春水凫鹥浴向人。江上浮云吾独见，镜中垂柳自相亲。一声溪笛客何去，明日上书西入秦。
溪头,明末清初,王鸣雷,此心曾与白云期，卧对溪头野鹤时。一水芰荷秋有叶，半山松柏老无枝。牛羊远出惟寻径，鸟雀高飞亦认篱。昨日纱巾伴瓢笠，同僧乞食每归迟。
登南昌城南楼,明末清初,王鸣雷,城上高楼面翠微，楚云南望正依依。湖开绛树千重出，鸟隔青天一寸飞。浦暖人家收腊酒，阁寒高客恋寒衣。悠悠征事那堪问，斜倚夕阳闻雁归。
钱塘怀古,明末清初,王鸣雷,越鸟偏从越客栖，哑哑飞过秣陵西。梦归杨柳多生水，心想芙蓉尽种堤。江色草侵吴地阔，月明帆隔楚天低。相招直向渔人问，棹入沧浪何处溪。
怀程湟溱太守,明末清初,王鸣雷,楚云遥隔伏波津，南望千峰倍怆神。秋色紫薇垣上客，月明青草瘴边人。世事古今花共对，江流天地枕相亲。平生不会伤离别，垂老方知惜别身。
梦,明末清初,王鸣雷,风静灯寒酒力微，旅人醉梦尚依稀。将惊病客今朝愧，数问贫妻昨夜归。蝴蝶绿深春草合，邯郸荒尽暮云飞。天明欲说襄王事，十二峰边雨湿衣。
夏日过仁甫山馆见榴花开因宿小楼,明末清初,王鸣雷,五月炎蒸起百忧，旅怀相对似穷秋。花枝有火烧红眼，镜底无天雪白头。鸟去华林金翠落，猿归碧涧玉环投。一池风起芰荷气，明月梦醒人在楼。
华亭旅次,明末清初,王鸣雷,作客云间还几日，偏于节物感踟蹰。一枝斑竹能思楚，半尺银鲈可住吴。避老长年封破镜，算归终日秣神驹。预愁度岭无他事，只是西风吹白须。
白门道中,明末清初,王鸣雷,萧萧烟树六陵东，燕子双双飞故宫。秋草马嘶行客岸，夕阳楼捲聚鸦风。而今不复为京洛，此地曾闻属镐丰。陵谷从来桑海变，江枫何似建康红。
秋日登滕王阁,明末清初,王鸣雷,一束临流四面清，滕王高阁敞秋声。白云带雁归江楚，青草随人入石城。酒不终杯何处醉，诗因满首已留名。南州亦在孤帆里，怀抱空伤孺子情。
金陵道中寒食雨,明末清初,王鸣雷,吴山越树雨凄凄，寒食新诗马上题。蹴鞠客闲芳草地，秋千人睡海棠西。白杨古墓无三月，绿酒渔家有两堤。松柏青青陵寝上，只今唯听鹧鸪啼。
长安道,明末清初,王鸣雷,妾本长安儿，生长长安道。生不识长安，梦是长安路。
子夜歌 其一,明末清初,王鸣雷,塘上生青蒲，蒲青鱼哈唼。莫将水中凫，弃作坭上鸭。
子夜歌 其二,明末清初,王鸣雷,忆欢冒闇去，欢归唤侬时。侬故不应欢，看他恁底为。
子夜歌 其三,明末清初,王鸣雷,门前乌桕树，是侬别欢处。门前老鹁鸪，生子白头乌。
子夜歌 其四,明末清初,王鸣雷,昨夜梦明镜，来照欢肩下。长跪谢明镜，好照欢下马。
子夜歌 其五,明末清初,王鸣雷,中庭含笑花，花开何太早。花落日亦暮，安得人不老。
子夜歌 其六,明末清初,王鸣雷,飞蛾冲灯灭，那得一心结。春蚕作茧时，结下一箱丝。
子夜歌 其七,明末清初,王鸣雷,裁成合欢被，上针扣下针。鸳鸯绣两头，爱他结同心。
子夜歌 其八,明末清初,王鸣雷,天上月如欢，月圆还月缺。侬如天上云，行则随星月。
闲云,明末清初,王鸣雷,闲云两三片，各自东西飞。昨日庐山出，今朝湓浦归。
柳,明末清初,王鸣雷,有情是堤柳，春色暗亭亭。复恐离人折，西风吹不青。
夜宿彭蠡门,明末清初,王鸣雷,万木一时暝，众峰倦无声。惟馀满湖月，半夜向山明。
闻角,明末清初,王鸣雷,卧听秋水下秋池，画角何人相对吹。好似玉门关老将，呜呜咽咽上楼时。
送友人还蜀,明末清初,王鸣雷,七盘西望草萋萋，蜀路无穷信马蹄。惟有夜猿能送客，青山一过一回啼。
春闺曲,明末清初,王鸣雷,曲槛朱栏夹道斜，洛阳无处不飞花。君看昨日辞巢燕，今日空巢来妾家。
春江舟泊,明末清初,王鸣雷,柳岸春寒亦泊舟，春风江上影悠悠。不知几处猿啼树，一夜江云尽带秋。
姑苏夜泊,明末清初,王鸣雷,渔火江边吹笛楼，楼边乌落满城头。姑苏几夜无明月，消却吴宫一半愁。
清明日,明末清初,王鸣雷,多暖少寒春不晴，最伤心处是清明。故园寒食花争发，雨歇莺啼千万声。
大墙上蒿行,明末清初,邝露,条风旖旎，吹荣丹荑。品汇随凉飙起。凋瘵一何翩翻，物态如此心怦怦。大钧播物流形，今我局速将何成。人生居天壤间，如湍水泛浮萍，我今局速将何成。适君四体所乐，遐不恣君魂梦所便。冬居温室长年，夏乘鹤盖飙轩。糟糠何苦，我今欲何求。不及君颜玉车丹，食氏德臇臛熊蹯。上有女娲炼石之青天，使我仰戴不得久周旋。下有六鳌擎足之神峦，使我步履不得稍弃捐。何不放浪形骸，恣君所便。雅琴琅琅，我今落羽自摧藏。哀乐本无方，廉侔贞玉，洁媲秋霜。梅花四起，龙段中央。姚虞所服，仪凤宾王。辟凶殃，和气致福祥。龙颌贺云，神晖陈章。文君绿绮，飞燕凤凰。尾焦吴爨，根死峄阳。名标往牒，咸自谓雅且良，曾不如我琴臧美无量。带长剑之陆离，清漳为淬，厉以礛诸。丽服有都，步天衢，纯钩贯斗枢。桓公之慈，太公之阙，文王之琢，庄君之忽。古器灭没，今我无匹。升玄扈，坐兰台。九斿雾涌，左个天回。颂奚斯，侍邹枚。拉飞琼，醉龟台。召蹇修，诒凤为媒。奉觞白日，尔无西颓。今日乐，不可回。乐未央，为乐当自强。百岁如流光，何为自苦，使我心伤。
长歌行,明末清初,邝露,离离阶下兰，纠纠丛中棘。女夷司天和，春风宕群植。常恐芳意移，百劳鸣鵙鵙。白日落崦嵫，长绳系不得。少壮不力田，老大昧菽麦。
空侯引,明末清初,邝露,留宾燕我堂，壶饮倾千觞。洗爵东溟水，移樽北斗傍。师涓写淫奏，逸娱皆乐康。名讴征巩雒，蹈节出平阳。绝缨舞银烛，解带轻罗霜。白驹期永夕，良游欢讵央。木李报琼瑶，久要不可忘。神芝生白水，可以喻中肠。剪湍流短晷，鼎力不能扛。素标插朱颜，盛年安得常。谁谓造云闼，而非荒草乡。服食傥有待，痛饮当自强。
秋胡行 其一,明末清初,邝露,露葵倾朱晖，应鳞待云布。女子怨有行，委心答嘉造。簪玉候鸣鸡，黾勉供晨莫。白璧琢天球，明堂思黼藻。蔚此玄豹姿，泽彼南山雾。
秋胡行 其二,明末清初,邝露,子巂与越鸟，南北相背飞。解兰谢圭荜，鸣金步彤墀。脂车戒昧旦，四牡光陆离。宴饯塞衢道，谷风声正悲。按辔营四海，无事悲女儿。
秋胡行 其三,明末清初,邝露,靡靡复遥遥，飞轮漱鸣飙。十旬经九折，三陟陵崇朝。奔精抚危磴，毕景跨长条。驿长候人绝，远火出林皋。谁云宦游乐，宦游方郁陶。
秋胡行 其四,明末清初,邝露,穷阴格稚节，坚冰塞长河。感往戚不鲜，忧来欢讵多。旭日不照颜，吾生已蹉跎。百族蛰有处，游子宕无家。天伦痛仳别，苦婴人郁罗。
秋胡行 其五,明末清初,邝露,俟罪痗劳止，遵道省故里。寒谷变阳林，曰余非望始。提筐遵往陌，粲粲都人子。振素动鸣环，冰华坼纤指。何用援柔桑，泽中有兰茝。
秋胡行 其六,明末清初,邝露,见时月初满，别时月初生。弦望有变化，五载旷生平。露漙兴蔓草，芍药娱目成。双金出南国，比德赠坚贞。美心敝金石，谁测鸾凤情。
秋胡行 其七,明末清初,邝露,嘉吟亮有属，曷敢婴懋祝。绰约谢柔条，免滋行露辱。沉吟造房闼，备物晤所触。破涕贳金夫，包羞赉云仆。享觌礼既终，已矣从所欲。
秋胡行 其八,明末清初,邝露,鸾逝流哀音，玉折厉贞响。物极露诚信，至德非外奖。五日奉光仪，百年戒徂两。春带候秋赊，冬膏凝夕映。愿赴皦日期，比翼青云上。
秋胡行 其九,明末清初,邝露,弦高无懦曲，风急岂留英。松柏植暗室，甘与秋草并。绫锦冒泥汭，难升障与屏。含埃蚀贞镜，含蚋点瑶琼。白茅珍我帨，聊濯耳与缨。
怨歌行,明末清初,邝露,红兰开晓日，五色耀君堂。春风藉相媚，恬坐不闻香。佳人处遐室，独立寤青阳。缄情复缄意，叹息此时光。
君子行,明末清初,邝露,中和君子德，谦谦不踰闲。容如东海水，严如西华山。黎丘剚爱子，煤怠惑孔颜。耳目众所信，幽显时相奸。何况少好女，坐怀而获安。禹功勤九载，儿呱不入门。防民铸神鼎，万古同嗟叹。
鞠歌行,明末清初,邝露,龙升天兮先为鱼，二气应兮风云俱。辟如关津兮拥节繻，又如圣作开图书。我之怀兮岁聿除，郑声乱雅紫夺朱。尹训殷，皋谟虞。丁弼赉，文师渔。蒯雄剑，曳长裾，永言知己感良图。
顺东西门行,明末清初,邝露,出西门，眺平原，羲龙敲日无回辕。拉羡门，揖握佺，挥斥八极凌风抟。歌五子，鼓云门，流唐漂虞垂嘉言。思公子，哀王孙，叩阍谒帝招衔冤。淑桂酒，纫兰荪。惜白驹，乐鹓鸾。
燕歌行,明末清初,邝露,北斗插地天河明，闲房淅沥来秋声，玳梁辞扇燕栖萤。念君客游孤伶俜，矕龙吐凤入神京，胡为淹留竟无成。妾人年貌悲流星，二十已过三十并，长蛾蹙柳涕沾缨。搊丝贰甲弄秦筝，雁弦促柱离凤鸣，明月皦皦依檐楹。商风入闺霜依庭，灵娥捣药声摐清，悠悠长生非我情。白日蹙逼朱颜徂，关山迢遰心忉忉，蜿蜒思君生郁陶。寄声回雁霜天高，珠尘凝镜灭形模，谁能离忧永以牢。雅琴变调扬特操，忧来中人如毒醪，耿耿不寐听鸡号。凿帷明月鉴湘皋，崇兰委置同溪毛，馨香销歇辞襟帱。戴观天汉莽风涛，星津皎洁无轻舠，西鹣比翼妾怀劳。
君子有所思行,明末清初,邝露,扁舟溯大江，遥望枞阳城。枞阳无民居，比屋接华缨。层台高中天，頫视日与星。穿池通月竁，筑石概蓬瀛。嬿婉蛾眉女，提携弄秦筝。宵珠缀流光，丹唇含至精。鸡人唱春曙，鹤盖鹜云軿。金膏将翠羽，脂韦流丹诚。雌黄出唇吻，咄嗟植枯茎。东观擅金穴，西第接铜陵。苍头横眦睚，凿齿狺狰狞。要离焚妻子，专诸托弟兄。杀人工使酒，长安动知名。神理忌盈满，鬼瞰宜高明。祸斗啸萧墙，毕方吟户庭。积薪尚酣寝，欹器难久盈。泪丝贯乐石，蚁穴漏嵩陵。谁谓帝京远，汤汤汉道明。寄言轩冕客，天爵尔勿轻。
苦寒行,明末清初,邝露,追奔潜山麓，危哉苦嵚巇。鸟道屈羊肠，貂车毋鱼丽。北风裂犀缝，冲飙割予肌。熊穴出神人，欃枪缀雕旗。僵尸饱鸮鸢，蒸氓痛屠夷。抚剑剧啸叹，羁旅孑无遗。束发怀耿介，铙歌思南皮。关讥严水陆，穷阴涕涟洏。迷阳复迷阳，行行安所之。马毛缩如猬，仆御瘏且饥。缓靮憩林皋，冰冻无完枝。寸草不可得，白骨持自炊。哀哀远征人，悠悠伤路岐。
善哉行,明末清初,邝露,出彼城闉，有车辚辚。四时成岁，值此穷阴。鸡声喔喔，贯于青林。百蛰族处，尔独何心。羽物斯升，鳞物斯沉。忧之瘁矣，钟此劳人。劳人伊何，抚斧伐柯。前修不远，古处弗讹。盈盈如月，旦暮有缺。哀我人斯，惟忧用说。善哉善哉，日往月来。琴歌有道，经德不回。
短歌行,明末清初,邝露,和乐安康，有琴在堂。今我不御，白日其行。行道迟迟，载渴载饥。抽琴命操，眷彼路岐。峨峨九华，有粲其花。顾言思子，中心弗遐。槐棘阴阴，兰蕙同心。道之云远，怀子好音。嗷嗷云雁，鸣声及旦。君子有酒，以速亲串。梓兮桑兮，无枝可栖。有鱼赪尾，困彼沙泥。高山有桐，比于林中。鹓雏税羽，君子攸同。河则有图，洛则有书。畀贞之吉，千载不渝。
猛虎行,明末清初,邝露,饮不尽三湘水，游不尽百蛮天。百蛮厌珍丽，哲士丁屯邅。抟风赴大翼，控景入幽燕。宁分猛虎食，无惊黄雀弦。倾金筑台观，厥价徒空县。雁风驱砂砾，狼烟树彊边。未贵洛阳纸，谁分云梦田。燕然未磨勒，周南滞归旋。羁怀何郁悒，开匣视龙泉。凄凄沉光采，提携莫弃捐。
陌上桑 其一,明末清初,邝露,旭日嵌璅窗，泛澜煜绮疏。流辉绕玉镜，敛粲曳华裾。苞兰甲韶岁，昭质中破瓜。清扬睇远山，朝云烂缃襦。开轩对南陌，光耀倾城隅。城隅共翘首，杲日出秦楼。提筐跂遥隰，倾城逐嬉娱。皓腕捋远扬，秀泽掩银钩。双环映女桋，女桋失脩姱。蛾眉列翠卷，翠卷避鲜华。脱絇登条椅，葱倩烨凝脂。上攀摇淑景，下盼生流霞。如何陌上人，见此不踟蹰。
陌上桑 其二,明末清初,邝露,行者见罗敷，且复立斯须。居者见罗敷，伛偻作卷娄。坐者见之立，立者见之趋。使君见罗敷，起式充襜褕。凭熊舞衢往，当路柅彤车。高情越小闲，遣吏致区区。彼美粲淑姬，可与晤言不。
陌上桑 其三,明末清初,邝露,罗敷眺清矑，不敢前致辞。罗敷善鸣筝，弦语调音疏。使君贵识曲，倾耳听名讴。初为濮上弹，上宫俨相于。次作阳春调，韶景逼通都。都人士与女，唧唧秦家姝。佳人美无度，夫婿快且殊。何用识夫婿，丛台接天衢。白皙耀朱茇，绿鬓专城居。柱后惠文冠，腰间古鹿卢。冠引通都士，剑值千万馀。行拥青丝骑，归燕明月庐。改柱入清商，冰华浸太虚。谡谡藐姑唱，漻漻涤烦纡。曲阕音讵亏，使君意气消。
美女篇,明末清初,邝露,美女灿明珠，容光照一室。蕙若拆新霜，芙蓉上初日。九疑约眉黛，肌肤若冰雪。双鬟揥朝光，清扬散秋月。丹铅覆不御，藻绘污颜色。皓腕揄檀梭，婀娜当窗织。褕作百翟文，裳亚缃荷襞。琅玕络外帔，兰茝结衷衵。凌晨采桑游，薄暮浣纱出。五都竞来睨，荣华生紫陌。上客绿琴挑，使君五马立。浅笑还深宫，闲邪抱贞一。敷席礼瑶英，戛拊湘妃瑟。袅袅洞庭波，眇眇愁余目。轻身波上荇，参差俨相匹。奈何鸩使囮，重以荓蜂诘。佻巧丹青中，按图坐相失。红颜令人老，美玉令人泣。寝丘十五城，岂足观荆璧。硕人宽知命，威仪日恂慄。窈窕浚寂寥，岑岑保昭质。
当事君行,明末清初,邝露,不哑吞炭漆为疠，殿屎入梁，匍匐入厕。更音易貌心苦悲，良友断肠，妻不与知。百年意气生命促，不斩君衣，何能瞑目。主雠未报白日逋，亮为国士，安得完肤。身无完肤仇未报，斩衣流血徒草草。褫仇之魄，以愧二心。臣命不如，臣心已穷。
白纻舞歌诗 其一,明末清初,邝露,韶风澄涤霁金堂，椎钟展苓鸣篪簧，天翟威凤敛翳皇。绛树徐起召阳阿，翠帔飘摇垂绿罗。织雪为袍裂作巾，玉腕便旋汎无尘，畼若潺渊浮烛银。流散熠耀充雕楹，翔鹄乍止琼树莳，倏如惊飙驰白霓。钘山苹泽飞雪来，夭矫瑩洁明河颠。玙情瑾睐暧当人，瑶池珠泽绕筵生。萦空接景布流光，琳璃浩亹心飞扬，尽神以舞安可忘。
白纻舞歌诗 其二,明末清初,邝露,掺化人袂游其宫，璚花宕晖日照容。回鸾荣尘独秀先，折腰翘袖施婵媛。光耀杂沓纷斑璘，扬蛾促踽态无方。将却复引谁目成，鸿惊未陊浮云翔。参差下上翼屡平，如矜似慕娴若疑。丛兰冲风不胜枝，流虹走电瞬难谐。联组万规出入其，偕志曼衍勤变化，四座欢跃谁能持。二八端容结妙音，办球比籁酬凄清。藐姑属舞态仙仙，投节赴曲纡形颜。雯征霙坠齐纷翻，似断欲连相绩环。娇怨诧笑繁生仪，精发新声媚弦歌。旋流惊风醉明霞，长噏细袅回轻波。翕如舂林搏宵光，随手拨散凝复行。蹈繁抃促均翱翔，皦月晃朗度银潢。迅捷转忽藻若神，垂珰锵玉不改鸣。今日白雪和阳春，音容万化如合并，欢来何盛伤人心。
白纻舞歌诗 其三,明末清初,邝露,春云薄霁林初晖，秋兰被砌华露璀。悲弦亮管月入帷，丝竹未御心先摧。含情起舞属君思，杂沓应歌折且游。送盼流精凤将雏，中缓頩立写怨疑。光风乍息偃复翍，离合清曙飘晨熹。朝云断续光淋漓，徘徊思鸟翔且徐。忼慷转侧不能留，音度袂转良辰移。春花已尽秋兰萎，但愿歌舞无别离。芳年昭质远如期，千秋万岁心相知。
秋胡行 其一,明末清初,邝露,有命在天，圣贤何独贫。有命在天，圣贤何独贫。绝粒疑炱，饮水曲肱。匪兕匪虎，况也莫兴。短布暴骭，敝屣印尘。穷翳淅沥，凯风自南。彼其之子，簟服朱轮，圣贤何独贫。
秋胡行 其二,明末清初,邝露,至圣聪明，生计何间关。至圣聪明，生计何间关。卫卿可得，执鞭何难。舐一贵人，黄金镒千。妻嫂匍匐，宾从偏反。冠盖如云，阀阅如山。失时亟矣，日月不迁，生计何间关。
秋胡行 其三,明末清初,邝露,妒人仳离，交乱我青天。妒人仳离，交乱我青天。鹈鴂高张，百芳飘零。螮蝀指空，疑浪翻溟。璧镜啮景，含沙射潜。龙争汨罗，虫流新城。六月不霜，高台不霆，交乱我青天。
秋胡行 其四,明末清初,邝露,城我泬漻，游戏下人间。城我泬漻，游戏下人间。时乘六龙，流观八埏。橇取玄圭，骏驰白云。衡齐经纬，圭景方圜。钱诒上座，刺谢朱门。当垆昼涤，篝镫草玄，游戏下人间。
儿母牵衣啼,明末清初,邝露,出东门，忽念归。君若归，惨不悲。知君亦难归，归来室人交遍摧。人言公子陶朱，而我妻无襦。人言杰士计然，而我爨无烟。何不脱君见肘之玄端，为我冬杅复。卖君及骭之布裳，为籴一箪粟。君不肯入渊手撷骊龙珠，又不肯入庙啼。穷年一编，逝欲何为。君言令闻广誉，妾言浃日三炊。君言箪疏瓢水乐不可支，妾言朝不舂暮苦饥。君言沧浪天故，妾念黄口小儿，从君三日一餔糜。他家钟鸣大纛重英，日日扬扬过里闾，负君但无龙虎姿。君何不富贵归，白发安有风云时。戊子暮春，饥馑荐降，黎民阻兵，作歌当泣。
拟古 其一,明末清初,邝露,侧匿复侧匿，弦望何太逼。故乡邈莫僝，前路旷以逖。男儿陊生盘，弧矢会有役。翡翠生南国，狐貉产北狄。各怀皮羽用，洁身充贡职。含章去邦国，中道昧羽翼。美人在青云，极目伤春心。不如麋与鹿，丰草翳长林。
拟古 其二,明末清初,邝露,灼灼艳阳花，喃喃鳦初语。粲粲怀春子，攀花出琼树。凫藻唼清漪，见人不能去。落花易到地，倡楼逢日莫。自媒非所钦，床空理当误。
拟古 其三,明末清初,邝露,高高崧山松，亭亭泰山柏。历历冯生人，谁为浮丘伯。烹鱼臇肥炙，美酒何所惜。出门辞乙雀，矫掌长安陌。两京隔千里，层城高百尺。金匮出玉书，文谟布方策。击筑和酒人，探丸追借客。磊砢放情愿，敖游忘南北。
拟古 其四,明末清初,邝露,吉日丽嘉燕，盘乐欢未央。赵瑟奏离鸿，秦箫吟凤凰。引商杂流征，思与浮云长。同心齐入听，赡彩丰报章。浮生何为者，晔若石火光。飞云奋六翼，执玉耀明堂。守株待毚兔，无乃皆亡羊。
拟古 其五,明末清初,邝露,朱楼灼云汉，丹霞函太清。凤凰啼阿阁，文昌贯玉绳。丹唇激素秋，随风感我情。借问讴者谁，韩娥倚秦青。长河响流月，崇兰播芳馨。歌竟复啸叹，行云惨不征。知音在何许，彳亍望尔刑。安得肃肃羽，翰飞戾高冥。
拟古 其六,明末清初,邝露,芳州采白蘋，惆怅芳州客。采采将何之，悠悠望阡陌。白云起高山，故乡千里隔。一草不可贻，云胡慰离索。
拟古 其七,明末清初,邝露,肃肃雁南向，蟋蟀入户庭。三五纵横陈，缺月向我明。放情凌霄汉，心与归云征。维桑何遥遥，尚闻蟪蛄声。昔我同林鸟，雄飞入西京。既饱上林实，安知我巢倾。玉绳不可织，河鼓难为鸣。寄言少年客，努力崇虚名。
拟古 其八,明末清初,邝露,猗猗合欢竹，托根九疑阴。洁身事君子，靓言谐瑟琴。瑟琴声有歇，夫妇会有别。河广川无梁，跂睇情缄觼。夕月晤光仪，闻雷候车辙。入户见崇兰，怀芳吐幽烈。春露注华滋，秋风败严雪。愆期畏媒劳，笃心守时节。
拟古 其九,明末清初,邝露,君行植芳草，窈窕寤春荣。云胡弥岁月，芳意竟何成。攀花结为带，约以具寝兴。岂不贱葑菲，物久乃逾馨。
拟古 其十,明末清初,邝露,西北有织女，东南望河鼓。缺月湛明河，激然不得渡。临风濯纤腰，机杼委霜露。玉仪随变化，离忧不知老。岂无贪狼星，执心为君故。
拟古 其十一,明末清初,邝露,四骊遵长衢，六辔犹在手。野旷天苍然，风吹白杨柳。日月相摧斥，在世图速朽。荣名少年事，奄忽成白首。长夜何冥冥，拱木敛人寿。天行同物化，陶然酌杯酒。
拟古 其十二,明末清初,邝露,长城万馀里，宫阙入浮云。飂风驱秋雁，榆黄华叶陨。羲和无停轨，颓光惨萧辰。断尾掉泥涂，无为豢牺牲。
拟古 其十三,明末清初,邝露,南海有素女，玉颜仪冰华。鲛绡织为衣，向月吹金笳。思多觉指繁，馀音散天涯。振衣曳长袖，漂渺临朱霞。愿为双鸣凤，食君阿园花。
拟古 其十四,明末清初,邝露,驱马北邙北，垒垒皆古坟。坟中白杨树，辘轳摧为薪。上有无字碣，下有千年人。奚辩子与孙，宁知冬复春。莙蒿荐时俎，涓滴不入唇。寄言卫生客，畏途君需遵。首山铸神鼎，飞龙竟何陈。孟尝方贵倨，试听雍门琴。
拟古 其十五,明末清初,邝露,去者不可追，有生理当化。委形非我真，吹万一何假。伯夷不足钦，何况景公马。不见玉井莲，结根深太华。颜色炤万方，朱华日堪把。
拟古 其十六,明末清初,邝露,人生有何乐，所乐在忘忧。世短耳目长，何不恣遨游。傲游当少年，披轻策肥鲜。竖儒守一丘，但为乡里贤。不食风与雪，谁能得神仙。
拟古 其十七,明末清初,邝露,奄忽岁云暮，鹔鹴互鸣悲。庭霰纷交集，王孙饱无时。驰情怀玉佩，佳人怅有违。牢情娓长夜，脉脉梦光仪。灵妃感精霸，税鸾停风螭。宝瑟洒虹梁，葳蕤开玉扉。回目若有授，薄怒前相持。亮无鹣鹣翼，安能摩天飞。茝兰思沅澧，谑浪非所宜。冰弦奏秋竹，泪落如县丝。
拟古 其十八,明末清初,邝露,十月纳禾稼，祈年布天宗。众人皆墐户，胡我独转蓬。淮海化文雉，委羽吹烛龙。故人岭南来，贻我玉山梅。贮向燕脂井，植向相思台。馀香馥襟帱，梦魂双徘徊。微阳生暖律，春风变寒灰。
拟古 其十九,明末清初,邝露,道逢故乡客，遗我鲛人绡。万里赠文绮，故心终不遥。冰蚕剧火鼠，九夏风飙飙。值此苦寒月，裼裘扬鼲貂。物珍时不遇，感激奏长谣。
拟古 其二十,明末清初,邝露,皦月流光彩，炤我游子颜。端忧谁为理，取琴时一弹。泠泠怀仙吟，侧侧行路难。夜久天地开，正声出其间。陶情入元化，巀嶭蓬莱山。
咏怀,明末清初,邝露,我闻希有鸟，厥大无方隅。东西覆两翼，榑桑接昆墟。金母冯云翔，木公与之俱。鲲鹏决溟水，眇哉将焉如。东海有小鸟，遗形潜大虚。徒能入蚊睫，不能遁离朱。余且冯化迁，小大两不居。欪哉东家丘，白首方为儒。
七哀 其一,明末清初,邝露,洁身辟忧患，中道逢丧乱。弃置父母国，荆蛮任逃窜。朱家匿季布，刘氏依王粲。黄巾动地起，惊蓬随风散。道闻剖竹者，衣冠委涂炭。妻子纵剽掠，齿发从焦烂。炊骨无坚攻，杀身诚祸瘅。尸僵横路衢，我行旦复旦。驱马入凤阳，流黄伤彼瓒。靡靡行迈人，悠悠起长叹。
七哀 其二,明末清初,邝露,问君窜池阳，奚为久淹兹。晨鸿志北向，有翼相背驰。登山山绵邈，涉水水逶迤。鲸鲵塞江海，狐兔舁京畿。行行将易子，杀之持作糜。采薪望空屋，得寸矜相持。琼粒漂母惠，绨袍故人贻。朗月照闲房，素琴光陆离。别鹄变残形，征音酸心脾。无徒带长剑，嗤笑市中儿。
七哀 其三,明末清初,邝露,明月夜何长，照我西城隅。城隅切思妇，长叹充幽居。执箕方五日，插羽征军书。良人凿凶出，锦臂帖飞鱼。西贼动盈万，我军三百馀。半死桐城下，湖松尽丘墟。恶梦乘因来，阴风与之俱。念此独傍徨，傍徨方踟躇。昔日怀春鸟，今焉失水鱼。倾耳聆斯言，游心悲何如。
婆侯戏韵效宫体寄侍御梁仲玉,明末清初,邝露,东粤古扬州，新年竞冶游。月规麋作镜，人叠綵为楼。百花装宝树，万舞杂名讴。逐电骄花马，垂星服幰牛。穗石神羊观，坡山古渡头。结友皆无忌，邀欢尽莫愁。倾国复倾城，千金一笑轻。逢场先作戏，遇酒辄忘酲。翠袖衔恩割，鱼肠任侠行。面粉分何晏，眉山蹙长卿。书裙邀大令，捉麈倩宁馨。鲛镫连海市，鳖岳擎天起。熏愁苏合香，洒醉蔷蘼水。琵琶弹木鱼，锦瑟传香蚁。鬼面饰丹铅，仙袂飘纨绮。三条鞚似云，九陌平如纸。宵分兴转酣，车马更骖驔。跳丸挥玉剑，走索上烟岚。降龙还伏虎，狰狞百兽舞。巴蛇蜕象骼，神鲲振鹏羽。天门斩鬼伯，地狱降魔主。幻人出化城，天梯灭金炬。玉兔媵灵娥，游鹿胎仙女。歘讶泰山倾，流观沧海竖。鸟兽亡其曹，鱼龙相嘘乳。官山神珥蛇，府水王驱雨。争看火树回，莫惜玉山颓。尧蓂初满荚，舜琯乍飞灰。风吹长乐漏，花落寿阳梅。北斗低秦岭，东星上汉台。王孙游未返，公子讵归来。并辔元宵马，同心长命杯。民谣歌乐只，圣寿赞康哉。独有供驴令，难容司马才。
雾灵谒樵川阮先生赋赠,明末清初,邝露,朝发彭蠡潴，暮憩潜霍麓。瞩景睇流峙，嘲玄造耆宿。鲛人不贵珠，荆工不贵玉。蜚文君子堂，忘疲夜相卜。东观出伏生，西京遘枚叔。龙史挂三坟，蝌书罗四目。奇龄注东公，灭度衍西竺。一麾守瓯闽，二始缵徽轴。垂清渭滨钓，濯斯沧浪足。海陬有狂简，斐然咏淇澳。寄言铸金者，于何发予覆。
赠石巢先生,明末清初,邝露,迢迢应龙驭，翼翼慈乌翔。粲粲当门子，白华间青璋。三五答元后，一六宗谷王。有鸟海上来，翩翩止君堂。羽毛日摧斥，岂不怀惨伤。饥食孤竹根，渴饮坚冰浆。为君好颜色，悦怿有耿光。雄鸣三十六，比竹叶笙簧。扶提耀朝日，一举归故乡。来当盛明世，永言著斯章。
寿叶宗伯曾城先生七帙,明末清初,邝露,尚父迈奇龄，留侯洵处子。允矣帝王师，如彼丘园士。缫丝知丝长，壁鲜会鲜旨。监古别世资，灼然观彼美。鸣凤瑞黄柯，犹龙敦孔拟。操衡广国华，题舆正邦轨。出谷金陵云，翻飞吴江汜。雌守类木鸡，龙韬韫苍兕。楚相傲皇坟，陈农富图史。逸箧访遗亡，铜铭诫臧否。杜口毗邪津，标玄齐一指。览揆撰何辰，东壁昏中倚。严霜竦灵木，朱蘤随风靡。陵苕有隆替，况乃寒泉茝。白日殁芦中，吹箫惊吴市。哀多觉指繁，非君谁能理。钟山嗽玙璠，三茅随杖屣。餐玉仪松乔，征噫佩园绮。介眉非兕觥，薄言树葑菲。
与香山何师相邂逅白门招游具区泛钱塘献别,明末清初,邝露,鹣鹣相卷飞，蛩蛩互遗食。足足瑞庭柯，云胡乖羽翼。哲匠奋南溟，济济光四奕。神鼎升云虬，时龙御天则。绿綟映垂裳，台阶烂辰极。七九乩文谟，三五纵荡涤。猃狁徂周原，有苗望虞戚。因猜玉堂燕，遂整垂天翮。祖帐弁宫云，吴趋弭丹鹢。落落芦中人，吹箫俨相值。嬉戏终童繻，傲睨虞卿璧。床鸾穴丹山，归嬉耀南国。弱羽相随翔，枋榆逝安适。甘棠遍维桑，兰路丁榛棘。楼旌飏具区，追驩数晨夕。敷文割骚腴，鞶彩绚渥饰。西湖夺晨葩，东溟荡宵汐。阴厓焕阳荣，春膏蔼繁植。逸爵倾湍驰，离袂搴芳析。高宴促倾曦，葱条谢鸣鵙。侧聆越人谣，车笠会有役。挥金睦邦茂，怀璧越乡衋。鉴湖有清漪，仳离炤颜色。
送区启图出补平山,明末清初,邝露,时至万物肃，繁霜惨萧辰。陀城眺落日，滉瀁越江濆。虎豹守阊阖，戒徒何駪駪。帝学准过庭，高步康天屯。手中治安策，垂老方投入。昔借当阳宰，朱华植汉滨。草木列兵卫，羽骑逃逡巡。襄雒天下枢，两藩蒙诟訰。貔貅百万尽，宫阙摧为薪。如何弹丸吏，鼓行气益震。在疚阻奇捷，释袹当绝伦。断鳘炼五石，挥戈回朱轮。栖栖五斗粟，鞅鞅百年身。藏弓谢圭绂，要之江南春。
秋浦酬石巢先生,明末清初,邝露,春风耀阳林，春鸟流哀音。殊情尚劳恋，殊隔竟何任。仪鸿遵远道，持意重兼金。劳歌眷行客，块若笼中禽。能鸣将及俎，铩羽复摧心。清音笑折杨，尽言思郢斤。潜峰阻遥梦，天柱界巇嵚。盛唐一回首，蛟台迥且深。寤言俟君子，瑶席洁芳尘。雅琴将何托，璆冽怀仙吟。
咏草书势答董思白宗伯,明末清初,邝露,应龙游卿云，首尾不一见。纵横驭六气，出入乘万变。天门俨威神，朱衣缨琼弁。草木待甲坼，鳞羽自联串。鬼神任屈信，帝王迭兴禅。神潜道斯升，时亢理必贱。胜境了莫追，过地岂再践。永言体诸身，可以谢善卷。
寄朱叔子,明末清初,邝露,二禺有放士，相思不相识。愚公徙太行，精卫填碣石。纵浪大化中，读书与好色。弹铗归乎徕，傲岸论所癖。所癖亮有规，规子更努力。
愁霖答石巢先生,明末清初,邝露,倦羽值秋霖，霖秋伤客心。他山翳灵木，远草不借阴。时鞠萎佳色，幽兰败霃阴。鹳鸣增妇叹，鸟舞兴僮吟。遵鸿不下食，孤影相追寻。羡彼鹪鹩鸟，一枝能处心。
从驾独秀山游观应令,明末清初,邝露,丹霞舒丽旭，薰风应和銮。西园爱嘉客，平台罗英贤。荀卿方适楚，郭隗未售燕。兰阪追飞盖，柏梁亘崇山。峨峨畿甸内，秀色卓雄藩。凌虚结睇听，耳目亦已捐。云去苍梧野，山疑九点烟。潇湘递明灭，宝瑟袅㛹娟。游刃极八表，观徼戾重边。五图启幽秘，九籥排空筌。归宴忘忧馆，烹熊擘芳鲜。灼灼垂珠女，娥娥出玳筵。绝缨过三爵，舞雅凌七盘。衣湔高唐雨，声含巫峡猿。徒使淮南桂，秋风一夜繁。
远游篇赠雾灵阮先生,明末清初,邝露,焦原阽危趾，翘足希远游。远游欲何之，云在冈㝗丘。冈㝗有若士，鸾项深方眸。匿景潜贞珉，翳然填蝌蟉。刺蛤眷龟床，高酣激神讴。咨尔浊世士，孰肯至此不。榑桑眺若木，沉墨极炎陬。蜿蜒芥子中，蜷局非冥搜。琐琐帝鸿氏，蚁穴分九州。重离误誇父，毕景枯洪流。三山在鳖背，仙圣如赘疣。危卼非安居，太沃行归休。阴阳沦不入，清凝判何繇。吞若覆载者，一毛非全牛。跨步越万里，喘息轮千秋。曰余未能在，汗漫恒相逑。而我与先生，沙虫盼龙湫。欲从从未繇，挥涕涕泫流。
数诗,明末清初,邝露,一经非所慕，钩索综群书。二纪迄无成，避地日南隅。三迁礼潜霍，束带宾鸿儒。四科躐高足，游夏避簪裾。五岳恣幽讨，驾鸿凌紫虚。六琯奏双成，弱水腾文鱼。七襄翔禹步，青使接昆墟。八公齐击节，鸡犬云中驱。九仙同日至，餐玉弄璠玙。十州绝飞控，税言班生庐。
十二属,明末清初,邝露,鼠穴秋鹰击，牛涔尺鲤稀。虎头班笔弃，兔晕白登围。龙剑冲星合，蛇矛却月飞。马蹄穿玉塞，羊角上金微。猴咽胡笳引，鸡号汉月辉。狗瓠应褫魄，猪矢载忘归。
六府,明末清初,邝露,水晶廉外月，火齐耳边珰。金天鸿雁引，木末芙蓉裳。土风信嘉美，谷室谁能忘。
繇潇湘谒衡岳,明末清初,邝露,朝汎潇湘渚，夕弄潇湘流。潇湘多兰茝，采采生离忧。蹄涔无尺鲤，杯水无方舟。不如舍之去，谒帝失陵丘。玄夷疏秘柬，祝融临上游。仙夫敦夙好，可以性相求。徐行陵白日，缓步跌飞猱。攀云停翥凤，掷剑戏潜虬。奇文七十七，日观县岣蝼。夔魈闪灼烁，龙螭盘琛球。至哉神禹功，灵祇钦怀柔。
汎彭蠡,明末清初,邝露,禹潴宕元气，浮客哀吟清。洞庭发湓浦，崩波愁兼程。若华夕阴裣，封楚归云征。秋霜脆荣木，暮景革韶龄。三洲闻鲍札，九派验桑经。琴高翔赤鲤，江妃翳瑶英。荧台光爌朗，气閤幻洪溟。鱼鳖纷有化，吾生独何营。
游石钟山寄匡云上人,明末清初,邝露,钟山窍奇石，金奏蕴璠玙。微波媾灵牝，噌吰含龙鱼。神涛窥日母，鳀壑潜灵居。天声谢人巧，习坎均吹嘘。流目桑钦传，钟情伯翳书。弱龄敦夙好，岁晏孰华余。是时秋月中，初对惟匡庐。何渠山中人，白社过篮舆。
登二孤作,明末清初,邝露,二孤表灵峙，九派流汤汤。江北采菱缓，江南桃叶长。灵仙时髣髴，征客思回翔。吞珠诳楚使，怀璧越吴乡。倘脱寰中累，因之步七襄。
君山怀二妃,明末清初,邝露,落月动层澜，双星粲河渚。荡瀁如有期，搴芳叹无与。平生拟若人，于此会有遇。天衣云縠裳，杂坐浑笑语。神境信超忽，人理亦玄著。瑶瑟未及展，佩声已先举。鹍鸡吸晨日，双飞入汀树。
玄元栖霞洞是日华月华君所居,明末清初,邝露,二曜恣天游，七星迥地轴。北窍洞庭穴，南通九疑麓。左攀连卷桂，右策檀栾竹。冰壶槩太清，竦身入瑶局。日月二华君，兹游良可复。有酒斟酌之，篴声不在玉。石莲落复开，瞥然鸟过目。而我独何为，蜉蝣伤运速。知津者谁与，负刍聊蹢躅。异我如弁毛，吒牛食溪谷。
叠彩山,明末清初,邝露,日高山气晶，月出山更明。县峰银汉水，匿景金墉城。灵洞出霄半，飒爽凉风生。吹我薄天游，飘飘凌太清。冥搜混沌窍，流观蟾鹤铭。芳草有远志，达人无近情。谁能恋乡曲，一举超蓬赢。
南溪刘仙洞怀林六长,明末清初,邝露,搴霞历浮磴，跻险逗云门。葛弱旋猿蹻，岩欹碍鹤奔。不梯灵怪绝，安测混沌痕。栾栌荫华敞，栉棁恒相撑。上干擎有漏，俯伏睇无痕。金芝秀仙蹯，玉乳滴流温。朝扪九疑月，莫吸君山暾。摈愬谢三彭，濯魄精营魂。灵妃邈莫僝，芳情何由殚。蝌书秘金口，瑶瑟辍清弹。靡靡江蓠绿，迢迢芳杜繁。物情厌乖特，天路怅波澜。璚蕊一何怼，若华光可餐。如何伯昏友，同心阻蕙兰。
池阳杏花村酒垆,明末清初,邝露,行乐至西城，兹游吾已屡。鸡鸣杏花中，湖光日方举。村店傍水开，茶烟出深树。村酒杏花色，皎皎当垆女。能言牧之事，错杂若花絮。醉即眠其侧，酒醒复归去。
小天台玩月,明末清初,邝露,谷风弄微寒，月出炤衣露。广除延淑清，雅琴发幽趣。厂朗人事绝，微芳自吟傲。崇林激鲜飙，鹤鸣如有悟。虑澹体自轻，敛神入玄素。松乔控浮碧，提携向烟路。悬解谢蛇蝉，标空绝文附。永言去天伐，赏心契匏瓠。
荣木,明末清初,邝露,女夷运天机，勾芒顿龙驶。荣木秀神皋，飘英落兰畤。葱茜垂光采，流艳难久恃。秋脆华泽枯，时移壮心死。岁功有代谢，人心浪悲喜。膻世无高图，吾希羡门子。
述征 其一,明末清初,邝露,烛烛芳月辉，流光鉴我帷。馥馥兰卮酒，遂为生别挥。惊禽思迅翮，秣马听晨鸡。崇山接杉谷，九究入金溪。骨肉缘枝坼，蓬梗随风縻。生为伯鸾妇，没为杞梁妻。
述征 其二,明末清初,邝露,妻吟亘洞房，友叹祖道傍。薄言树丝竹，比物盛圭璋。蔼蔼金张彦，玉颜侔朝阳。十年同锦被，锦被覆鸳鸯。一朝飞上汉，化为参与商。食言怨谖草，析薪悲远扬。三命非五龙，多忧何能长。纵得华阴术，休轻离别场。
述征 其三,明末清初,邝露,离别怨芳春，芳春殊梦寐。宵月皓珠宫，丹霞乘夕起。石室粲琼蕤，崧台藉蕙茝。不见同心人，日莫甘委弃。
述征 其四,明末清初,邝露,弃襦出国门，遥望界垣树。上连苍梧云，下荫漓江渚。华叶辨丰凶，巢穴识风雨。有似英雄人，龙蛇争割据。周周啼衔羽，猩猩谙人语。抚此琼枝树，娑婆慰离旅。
述征 其五,明末清初,邝露,旅怀休戚戚，郁林饶奇石。矫掌入宝圭，洞见天地厄。龙虎夹我蹲，日月向人掷。既授元君符，得展葛洪宅。云里如香魂，绿萝返精魄。飞仙与丽人，恣意从所择。
述征 其六,明末清初,邝露,择木贵知音，择交贵知心。海上三青鸟，同栖珠树林。桑户去我久，谁听鸾凤吟。鸾凤吟有歇，我心终断绝。
述征 其七,明末清初,邝露,绝壑厌长鞭，九折何芊绵。天鸡警晨羲，鸧鸆悽夜弦。金标冠云日，崇山摩苍天。夷人誇鼻饮，狑女粲珠联。回流思木马，冒险触铜船。
述征 其八,明末清初,邝露,铜船互奔流，火山赫危崿。愁鬓飒止水，颜色已非昨。况度鬼门关，十去九不还。玄蜂螫赤阪，白象跨雄蛮。华实信衍沃，黍稷陵丘山。岂无丹铅士，可以乐游盘。各竞文蛇衣，难为章甫资。去去勿复道，北风吹路岐。
述征 其九,明末清初,邝露,歧路叹式微，同心赋埙篪。问君此何时，鷤鴂鸣高枝。繁华歇芳岁，日蓦朱颜缁。颜缁亦云已，古处今然疑。鱼鳖不上汉，松柏不处卑。留侯托黄石，范蠡溯鸱夷。春华吾不羡，岁寒吾不欺。苦李载道傍，匏瓜甘后时。莽莽楚日黄，薄莫将安依。
述征 其十,明末清初,邝露,依刘越山川，山川翳丛棘。胸吞云梦游，目送潇湘碧。牢落多古伤，羁孤鲜今识。舟行仆云瘏，陆行马变色。蛩蛩距虚游，衔草不自食。偶然得名酒，先此劝仆役。
游东田,明末清初,邝露,笔墨相填缚，奇情任龙蠖。病寄昭明楼，寂甚子云阁。驰翰亦已疲，聿耕岂云乐。弃寘出东田，迢迢望山郭。澄湖濯新漪，泽兰纷扰弱。日入马蹄散，湖草丰可嚼。弃彼千里足，游戏在草泽。
出九华门,明末清初,邝露,雪陨夕峰敛，息影人外区。沉疴曲以痊，春风渐呿煦。久困围城苦，散步咏郊墟。长歌拉清人，俟我乎城隅。
游扬历岩,明末清初,邝露,担簦发大庾，旅宿阻兵蠚。未凑鸿鹄羽，乱象起肘腋。遂脱远游冠，穹跨极天石。倒景粲云扃，参差羽人宅。激雪舞倾湍，奔龙扈危策。鹤响来雾重，猿啼去天尺。石髓韫龙湫，金涧洞海脉。云笠驾鱼宾，霞标咀芝客。藻霄蔚云树，罗景汇香国。金梯可暂盘，消遥养风翮。讵窃灵丘书，孰探终南册。重轮绝曦駜，沸鼎启胡蓦。回驭婴雄图，永与仙路隔。
止酒和陶靖节,明末清初,邝露,止酒不可止，得酒性乃便。何世非大梦，何夜非长年。何天非梦梦，何帝非陶然。大饮盗海岳，醢龙酺麟肩。小饮盗沼沚，烹葵醊茎莲。嗒然既丧我，优哉复忘天。天岂与我违，太和同周旋。笑彼独清醒，怀沙甘湛渊。沐猴希万乘，封豕冠进贤。乘舆辱执盖，箕豆横相煎。手持一樽者，不受诸可怜。
诘朝,明末清初,邝露,诘朝悲今日，今日思畴年。畴年宛昨日，忽为深黄泉。今日不辍轭，不知昨日悲。人生恨不足，严霜催留夷。华垫充炰脍，绵蕞聚蜂蚁。英雄畏断碣，跋扈良已矣。人生若长寝，逝者翻言醒。客何辛苦为，征鸟厉蜂蝇。世丧道彷徨，一臂交螳螂。待我百年后，与子归北邙。
步出崇文门,明末清初,邝露,步出崇文门，清明七贵欢。游女千蝶衣，弱息双珠簪。喷沙白玉马，殷殷璊玉鞍。马是委宛龙，人是夷朝安。马后朱缨络，马首玉莲冠。马镳金连钱，鋈鞅珊瑚纤。七香石崇牛，千金韩嫣弹。双飞杳将落，五剧逐相龛。射雉西山侧，盘马南郊坛。
明河篇,明末清初,邝露,高楼放寥天，明月照万多。玉绳低碧落，金商厉朱柯。秋气入兰襟，我劳悲如何。且勿叹如何，听妾唱明河。一去复一年，天上摧双蛾。交甫泣新珠，湘灵愁夜波。驰情属灵匹，延梦倩君过。
杂诗,明末清初,邝露,啧啧贾人子，弧矢待翓颃。道与贫士言，殊涂不相让。移山转辘轳，结焰称铢两。庖充易牙宰，席使邯郸倡。四饭列鼓钟，三浇陈醴酱。方雠粱肉恶，复讶绮纨伧。卖珠要汉主，椎牛走秦将。藏虚信儒雅，居奇贵倜傥。啧啧贾人子，草玄何足尚。
二臣咏 其一,明末清初,邝露,供奉天庙姿，飞跃及奔马。锥秦误索韩，荣汉勭方贾。义声振龙荒，号召遍区夏。逐日功讵亏，蹈海志乃写。侠骨馨马革，裂眦东城下。
二臣咏 其二,明末清初,邝露,秩宗诞宏志，袌日走丹陆。蠖屈焕龙骧，冥量超倚伏。吞舟运蓬壶，渺然枯四渎。金翨擘其鳞，乌鸢嚇其肉。遗卵何足云，噫噫伤独鹿。
五日何次德邀泛桃叶渡,明末清初,邝露,昆刀切玉不为利，傅粉儿郎天庙器。怜余落魄金陵城，孔融一去时辈轻。君家紫骝骄躞蹀，踏碎桃花上桃叶。五丝续命还续愁，昔人去国多离忧。离忧若此能不醉，醉上孙荆旧酒楼。
文选台玩月寄石巢先生,明末清初,邝露,渺渺江上水，迢迢江上山。思君临高台，应门启重关。不关竟何待，朗月垂光彩。夙昔与君期，君来月华在。月华三五夕，流彩盈帏幄。仙人劝我餐，令我好颜色。莫将盈璧比馀辉，世上悠悠寡相识。
寒食吟,明末清初,邝露,去年寒食日南天，今年寒食石城边。一年相去九千里，明年况复在燕然。只留四百峰头月，夜夜猿啼蕙帐前。
洞箫行,明末清初,邝露,贵不愿夔龙侍辇歌九韶，富不愿金谷秦筝按六幺。但愿中秋无云月当午，王郎酒酣为余吹洞箫。洞箫翕兮天气清，北斗插地天河倾。洞箫急兮天气肃，秦娥咽月湘妃哭。大簥箫箫风入松，崩云裂石吟水龙。小言札札机弄杼，一声两声落花雨。欲啭不啭态自生，上林学语调春莺。天声竹声妙无间，紫塞衔芦迭秋雁。秋雁春莺嗾嗾啼，尽随明月霭金闺。鸳鸯机上流黄妾，络纬镫边织锦妻。别有关山限城阙，风吹不到音尘绝。纨扇朝辞汉辇恩，琵琶夜控胡天月。月中霜杵响泠泠，孤猿啸月不可听。开处乍疑花踯躅，放时还作雨淋铃。淋铃踯躅成幽咽，幽咽不通声暂歇。定有肝肠未许人，指中飞出莲花舌。自言结客少年场，芙蓉出水未有霜。十年学调白翎雀，四海难逢金凤凰。今夕何夕是三五，夜如何其夜未央。请君徘徊三五弄，请君为作洞箫行。我初好音惟好此，羌篴胡笳空聒耳。不惜黄金铸子期，不遇平原不买丝。秦时弄玉去不返，嗟君此曲出已晚。不羡君家王子渊，青宫作赋万人传。不羡君家王子晋，玉笙一阕花千仞。羡君颜色簺花红，呼吸噫气通玄风。会须控鹤归缑岭，不教吹箫入汉宫。
秋月,明末清初,邝露,秋露盈盈似玉时，秋月明明照玉肌。罗袂已惊入秋夜，薄帷长自鉴天涯。翡翠楼空铅粉歇，鸳鸯带缓音尘绝。此际牵帷似梦中，此时举头见明月。可怜明月映心来，先照儿家玉镜台。忽入罗帏披绣户，旋随花影没苍苔。花枝弄月能轻薄，窥向雕栊侮离索。日送韶英入摇落，夜掩金闺沈寂寞。玉容如月本难愁，愁心如月讵能收。请君试看西山月，夜夜乘秋下妾楼。
广武吟,明末清初,邝露,穷途酒狂贫阮藉，经过广武长叹息。当时直是无英雄，坐令竖子誇功绩。翩翩画锦怀东徂，相赠咸阳天府都。白登城上僬侥胡，几回胆落闻喑呜。独有新丰与旧沛，黄屋萧疏故人在。酣拥儿童歌四方，千古差称垓下对。
汉家行赠蒋秀才,明末清初,邝露,汉家狗尾专人君，恣睢睥睨吞人群。王公胁息仰馀唾，满坐不值钱一文。将军贤者气百倍，裂眦冲冠长啑咳。侯王错愕心胆落，盈庭首鼠无坚对。指天画地仗良友，丰屋蔀家甘见沫。侯自我失何多哀，颍清颍浊胡为哉。攘臂恨不磔隅虎，坐令廷辩空徘徊。徘徊吞声目如电，意气无馀掩书卷。书空折摺口三钳，对酒骂坐心百鍊。翻思倒柄误太阿，未详雨雪先飞霰。祇道邯郸一符窃，宁期博浪千乘殿。马角星虹天有错，翻云散雨还乡县。齐客尽道田文死，卫人不走汲公贱。高天只影空局蹐，搔首踟蹰视宵练。宵练煌煌折不开，斗牛之气成风雷。遥想草玄投閤后，漠家方识子云才。
刓玉歌赠王山人,明末清初,邝露,宝安山人王仲亨，离奇坎砢犹多能。文心赋手老莫展，乃与怪石争崚嶒。我闻祖龙得孙枝，卞和拱璧盘双螭。回鸾古文出李斯，玺郎三绝称最奇。汉东诸侯楚南将，铜符玉节森相向。款文灭没形模奇，一出一入参玄匠。尔来唐宋不足珍，明兴符篆乖古人。仲亨掘起三百载，半生抱璞仍工贫。有时得钱但沽酒，蛟螭盘挐入纤手。昆刀切玉如切泥，飒飒鱼凫会飞走。五羊少年金错刀，先秦小玺争临摹。开轩向余质奇字，雅郑于汝分纤毫。张穆之，周竹郎，沉雄尔雅为君倡。嗟君高才两相下，往往能兼众所长。长杨天子幸同文，剞劂何人得似君。雕龙必重谭天衍，载酒先过扬子云。
花田饮陶十一白郎,明末清初,邝露,夜凉明月高疏槐，招摇西倾大火颓。滔天懭恨旻天开，繁星璀璨天崔嵬。蟋蟀悲吟烈前阶，高天愈高思徘徊。引觞惨礉不能裁，燕昭高筑黄金台。孙阳懪懪奔驽骀，鱼目当御月不才。悬鹑含菽仳离哉，曲学阿世吾不回。中饮欲罢伤心怀，非酒与君孰堪谐。江干鸥下无嫌猜，花田仙酿足樽罍。专饮致醉能婴孩，连蜷桂树南山隈。四皓之出八公哀，淹留招尔行归来。
赵夫人歌,明末清初,邝露,琼花一枝天下无，新妆绝胜秦罗敷。掌中学得平阳舞，赵璧堪偿十五都。自矜骄艳无双质，嫁与将军北射胡。胡骑冯陵风雨急，金陵铁锁何嗟及。都尉惭恩夜受降，桃根感义春相泣。感义惭恩春复秋，汉家宫阙水东流。高台爱妾魂将断，南雁方过翡翠楼。翡翠楼前月如练，二十四桥花似霰。鼓吹云旗锦浪堆，牵牛织女重相见。相见相欢无几何，蓬莱清浅近无波。泰山东倾作平地，日南铜柱高巍峨。将军高阁临江起，湘帘一派珠江水。羌篴胡笳沸绮城，美人一见心先死。婉转蛾眉毳幕边，霜摧杨柳风打莲。李陵胡服不报汉，申胥泪出玉婵娟。脱先解佩重乌邑，哀鸾半映菱花立。就桀阿衡负鼎干，兴周吉甫山龙缉。自古英雄畏失时，将兴将废女红知。奉春既衍留侯策，陶侃休回温峤旗。将军沉吟目如电，手捉长戈日轮变。讵肯阴谋及妇人，任佗死后开生面。闺中春暖草初薰，白水歌通管细君。鹣鹣飞上凌烟阁，双兔雌雄世莫分。
扈跸临廱归自中书堂呈苏相国一百韵,明末清初,邝露,象载翔交泰，龙文飞应乾。荧光河九润，佳晕日初璇。有焕深衢室，无为御讲筵。升闻铜马帝，寅亮玉堂贤。揆日乘黄屋，仪天构采椽。虞风开阜愠，汤泽布炎燀。黑水通南海，黄麾扫北寘。王章驱左服，天乐降柔牷。受箓逢玄女，披图待偓佺。乌流玉屋瑞，鸟下讲堂鳣。压纽星虹绕，垂裳礼乐虔。三苗衔戚羽，七萃引楼船。推毂青萍吼，挥戈赤日朘。瓯珠栖月蚌，蜡玉拂郊蝝。神箓生山岳，瑶光注海堧。穗城天鸐降，丹徼夏鹏骞。瑞相侔岩石，祯符汇大川。掞天胸次阔，定命指纹连。鼎足垂金鉴，台阶应宝躔。蝌书镌史籀，骏骨礼方歅。兰省翻经富，蓬壶象帝先。金鱼衔不借，玉燕梦初圜。窗琐宫云映，扉香岛雾阗。铜仙披鹤禁，桂女释麋纯。红药翻瑶砌，榑桑视锦砖。词头勤斧藻，国手让蹄筌。绿字庖牺浣，青藜太乙燃。代工宸翰丽，启沃秘书诠。晓入班升棘，宵归烛赐莲。声华扬北斗，师表藉南诠。赤道量衡设，玄英水鉴研。琏瑚宗二代，桃李化三千。云汉章逾倬，微垣望益坚。玄珠探罔象，蠹柬悟轮扁。王气藏珠斗，华风变女媊。金瓯亲黻冕，琼筮叶筳篿。熊像图椒寝，鸾缄出桂榜。三山齐捧日，五岭独擎天。纳麓风雷壮，承明日月便。真儒才命世，贵相业无前。负扆题书谨，临轩绝席专。苑花卿月迥，温树相风妍。驯雉巢鸱吻，鸣驺副鹤軿。对扬资庙算，奉引亚宫钿。少海陪先路，勾陈卫曲旃。起居新蹇蹇，书记旧翩翩。六曲遵周约，三章陋汉骈。明良琴瑟御，谟烈鼎彝联。敬胜丹书册，艰知七月篇。玺书欣拜手，衮服尽随肩。辟路通寒素，摅诚格上玄。元龟自昆命，雕虎敢分权。玉帛齐天会，金华戬帝编。九畴陈雨霁，五石炼云烟。作柱狂澜砥，回枯湛露偏。岁裁金币职，月损水衡钱。玉券三灵寿，瓛圭九锡遄。衣冠瞻万国，牙爪复三边。白羽麾神策，阴符允罕幵。隼边降肃慎，雕外没先零。仙仗鸳鸾集，嵩呼凤鸟传。江山恢禹迹，天地入尧年。搏石夔居舜，和羹说在殷。庆云囷叆叇，籞气暖延绵。斟酌天浆满，招摇斗柄旋。平台题玉貌，石室教璚仙。槐柳依行马，簪裾绕附蝉。散骑伻凤节，侍史热龙涎。虹玉腰为带，泥金手作笺。阁甍交彩殿，沟水切朱弦。礼数人间绝，荣名天保全。霞尊致醽醁，云堵奏韶渊。河马呈签轴，山龙备紞綖。佩琚双珩白，朝服四门鲜。吁俊尊三能，神奸铸九埏。旆常铭法驾，金石振宫县。吐握逢公旦，飘零许仲宣。赏音山水遇，感义发肤捐。花授江郎笔，庭分谢脁毡。皇坟耽藻绘，骚赋窃丹铅。击筑游燕赵，吹箫过市廛。自甘鳀壑卧，谁恋凤池牵。帝室惭雕篆，天书愧锦鞯。修蛾曾市妒，弱羽怯空弦。鸣雁愁供客，操豚笑祝田。畏途心屡折，泣路眼频穿。璧刖终投楚，金兼未筑燕。家徒四壁立，国步九丘邅。木石疲精卫，枋榆嚇腐鸢。失时悲市骏，饮恨化啼鹃。蹈海秦军却，忧天杞客悛。茱萸嘲鷇食，乔木滞莺迁。土偶行何适，匏瓜击独怜。曳裾趋建礼，珥笔奉甘泉。金铉方持鼎，瑜衡念在璿。弹冠谢容饰，跃冶负陶甄。兰露朝承饮，荷风晚自搴。有台欣乐只，控地绝攀缘。西掖芳时晏，东皇岁序愆。丝纶虽五色，何自答埃涓。
池阳谒梁昭明太子遗庙 其一,明末清初,邝露,文心瞻睿作，遗像肃宗工。雪日明春甸，藤花落古宫。蛇珠衡玉尺，鸡戟冠云虹。璧礼崇贤会，长江直向东。
池阳谒梁昭明太子遗庙 其二,明末清初,邝露,十年工选体，二月谒昭明。邺下骊珠贵，缑山鹤盖轻。讴歌归琬琰，俎豆肃兰蘅。何代应刘辈，而非羁旅情。
虞山谒舜祠,明末清初,邝露,荒服垂衣日，三苗格命年。鸟耘千亩藉，龙御九疑烟。蒲坂征云外，苍梧落照边。何人抚瑶瑟，离恨隔湘川。
君山怀二妃,明末清初,邝露,眇眇愁予地，芙蓉北渚期。媵鱼分楚佩，荐竹礼湘蓠。宝瑟婵娟泪，云旗窈窕思。客从虞庙至，会遣二灵知。
巫山之阳香溪之阴明妃神女厥迹存焉,明末清初,邝露,丹青辞上苑，云雨下阳台。骄胡没何处，襄王安在哉。溪清香见石，枕冷梦无媒。楚汉风流地，长歌问草莱。
采石怀袁宏李白,明末清初,邝露,牛渚青天月，长县供奉祠。如何今夕酒，不共昔人持。高咏那能旦，登舟安所之。溯洄殊悯默，言折楚江蓠。
登九子,明末清初,邝露,朝参九华雪，暮宿九华钟。言寻金舍利，行傍玉芙蓉。雨脚移春殿，云衣挂乱峰。悠然秋浦月，来对海门松。
西湖上春,明末清初,邝露,行逢新岁月，骄马踏城桥。旭日催蘅带，春烟艳柳条。香车流水击，仙袂逐风飘。小凤衔花去，空伤云汉遥。
洞庭酒楼,明末清初,邝露,落日洞庭霞，霞边卖酒家。晚虹桥外市，秋水月中槎。江白鱼吹浪，滩黄雁踏沙。相将楚渔父，招手入芦花。
浮湘,明末清初,邝露,潇湘闻鼓瑟，竹上泪痕青。归雁将何托，先花入窅冥。白云开一面，南岳露真形。不断游仙梦，依稀帝子灵。
洞庭,明末清初,邝露,人归洞庭水，心远百蛮天。虹饮吴山雨，蝉嘶楚岫烟。挂帆明月树，沽酒白云船。来雁纷南向，衡阳何处边。
留都春事,明末清初,邝露,言禽初选树，稚蝶亦开丛。穷海无来信，长天有去鸿。担簦仍作客，服药未还童。不及庭前杏，春来烂熳红。
江南春,明末清初,邝露,杂英飞少女，榴火粲东君。鸟弄枝成曲，鱼动水圜文。谢客云对屐，罗敷日照裙。春风正难忍，杨柳故纷纷。
文选楼眺望,明末清初,邝露,春风将柳色，骀荡入西楼。游子搴帘望，婉如娈女愁。杂花开陌树，归雁隔河洲。京国浮云外，长江日夜流。
出京,明末清初,邝露,劳生悲短晷，曷敢慕轻肥。白日鬓边落，青山梦里归。同心乖赠问，岐路惜芳菲。回首梅花国，吹箫明月知。
道明水望三十六峰,明末清初,邝露,崇山道明水，皦皦石潭清。上有木龙树，葳蕤闻凤声。开琴待明月，月向清溪生。三十六峰里，群仙抗手迎。
淮上,明末清初,邝露,离魂飞故国，多难后时荣。老向双瞳入，春归百感生。爱山频驻马，酌酒复听莺。堪笑无媒橘，遥遥淮上情。
秋浦鍊药,明末清初,邝露,十州研八石，徙药就空林。时稼日将酷，古槐春正阴。披衣咏黄老，酌酒怀青琴。不有灵仙术，何方可慰心。
巴陵琴酌送羽人游青城,明末清初,邝露,弹琴劝君酒，君去少知音。此曲岂不古，拨弦人尽今。夜移衡汉浅，月落洞庭深。少别成千岁，依然此夕心。
震泽送剑客入广阳,明末清初,邝露,湖草绿阴阴，桃花水更深。高楼怆然叹，浊酒一何任。念此青春别，其如白日沉。背人赠匕首，珍重结交心。
蒋陵送孙枝游华岳时余将南还,明末清初,邝露,相逢彭蠡月，相失蒋陵钟。自别东林社，君言西蹑廱。金天开太华，玉井见芙蓉。余亦泛沧海，南山归祝融。
雪中谱琴汪公子拉顾眉生同听,明末清初,邝露,白门桃李月，绿绮凤凰弦。古调持秋竹，同云愁莫天。岂期公子过，得并雒川妍。良夜为君故，移情私自怜。
姑苏送云将入雒,明末清初,邝露,崇林秀春木，归马激鲜飙。浊酒不肯饮，旅怀何处销。莫天吴苑树，明月雒城桥。芜绝寻君梦，缑山碧玉箫。
隋堤送漆雕龙,明末清初,邝露,草长送人远，离居伤别情。细雨桃花岸，春风黄鸟声。君去有谁识，我劳何所成。行云与流水，日夜但孤征。
山中送友人归途已长触物有叹,明末清初,邝露,劳劳为客倦，日日送人归。芳草雨中碧，杨花愁处飞。农夫戒春及，老少咸相依。谁能去乡井，终负越山薇。
留都赠梁非馨,明末清初,邝露,逐客同征雁，翩翩出塞垣。誇胡曾断臂，哭汉不归魂。别久见如梦，相看无一言。龙精千尺雪，持照昔人心。
皖口值区启图出宰当阳,明末清初,邝露,微官君自去，楚水日遥遥。紫盖新花县，当阳旧阪桥。荆吴中酒别，南北断蓬飘。郢曲高难和，非君莫见招。
五松天门访冷云巢居,明末清初,邝露,松磞抱天石，磊砢留高真。白发对流水，青山怀古人。送云归碧落，酌酒浮青春。寂寞巢居下，岩花落去津。
皖城谒石巢先生,明末清初,邝露,披衣皖城口，言就皖城坳。辟世归愚谷，移山到石巢。鹤林松露滴，渔浦荻花交。庑下闻清啸，长谣赋乐郊。
文选楼答石巢先生人日见寄,明末清初,邝露,汊雁归南国，传书下皖城。老敦彭泽节，少计仲宣名。柏叶怜芳气，梅花问落英。空居选楼上，独夜寤昭明。
杏花堰访紫菭隐君,明末清初,邝露,枫林二月雪，雪霁问君家。玉笈芝房气，铜陵杏堰花。更清鼍出瀑，笙迥鹤梯霞。不注丹台箓，吾生信有涯。
赠安南艾山上士,明末清初,邝露,怜君隐居处，石室挟风霆。剑化蠛蠓气，山留龙虎形。八琅王母降，三籁子綦听。别后深相忆，秋坛永夜星。
逢郢客问浈阳土风,明末清初,邝露,关门逢郢客，立马问浈阳。水碓舂鱼骨，山瘿养蜜房。柑黄秋买蚁，莎白夜归羊。是事皆殊胜，为君说瘴乡。
建业送袁羽人归罗浮,明末清初,邝露,白下蝉声急，朱明客独归。都人歌有爵，游子赋无衣。长袖为君舞，高年见面稀。自伤行渐北，为爱雁南飞。
入京,明末清初,邝露,遥遥向京国，抗手别交亲。张俭生逃汉，范雎死入秦。妻子漫相假，肝肠难重陈。行行莫回首，去作路中人。
人日登粤王台,明末清初,邝露,登台试人日，此日谓宜人。日照高台色，台非故苑春。青山白云路，绿水流花津。醉欲呼鸾去，遥遥芳杜邻。
清明,明末清初,邝露,在家常服食，无怒已经年。五岳寻师遍，孤琴共影眠。南魂迷黑齿，北首极幽燕。未化辽东鹤，何当省墓田。
踏青词,明末清初,邝露,文虹经绮陌，夕日贯阳林。灼灼怀春女，翩翩咏子襟。人归芳草暮，莺语落花深。往日成都客，蛛丝萦绿琴。
摩天岭望安南,明末清初,邝露,峻岭极金邻，迢遥望九真。凤衔金汁遍，鱼戏艾花春。火粒收畲客，冰绡出海人。八蚕无恶岁，何谢葛天民。
苏堤,明末清初,邝露,春堤春服成，初叶啭初莺。不断垂杨色，嫣然闻啸声。芳菲迷处所，远近未分明。羁思怜芳草，迢迢限绮城。
桂林宗侯燕集,明末清初,邝露,桂魄陶芳夜，琴心感丽人。玉龙无剩伎，金雁有馀春。草圣飞裙练，花卿过袜尘。如何此时节，送客独留髡。
曲中见雪,明末清初,邝露,祈年看瑞雪，况在莫愁家。彼美临芳树，先春见落花。凝情符皦日，盈手思瑶华。欲偶幽兰曲，同心怅有遐。
池阳六门三土严逐妓余出祖之,明末清初,邝露,碧云空溅泪，可以赠生离。自古非今日，朱颜不遇时。秦淮限桃叶，汉月拥文姬。一领阳关奏，殊惭轻薄儿。
别楚艳秦嫣,明末清初,邝露,露斜山峭峭，钟断水悠悠。草绿斑鵻怨，花飞红粉愁。如何云梦月，不共汉江流。又送王孙去，淮南桂树秋。
赠云愁愁 其一,明末清初,邝露,佳人美且仁，独立若为邻。水净见斜领，愁多宜暮春。恼公从小惯，西子自来颦。莫学卢家妇，新妆阅世人。
赠云愁愁 其二,明末清初,邝露,楚云朝暮见，一半在阳台。雨绝无留梦，春愁黯不开。乌孙辞凤辇，青冢望龙堆。形影深相吊，肝肠日几回。
秋思,明末清初,邝露,秋思不可触，触处定伤离。是日看杨柳，青青异昔时。羊肠先雁路，马首后鸦期。行路难如此，踦人方自知。
伫立,明末清初,邝露,皓齿复明眉，妆成为阿谁。所思不可见，伫立已多时。蝶粉涂芗砌，虫罗罥柳丝。提筐向南陌，灵雨怅佳期。
寄内,明末清初,邝露,岁时频梦尔，非关儿女情。霜露莙蒿色，江天凫雁声。浮云吴会客，落日楚江萍。为报秦嘉字，胡尘满汉京。
寄鸿儿,明末清初,邝露,大儿才八岁，见鲤学缄词。讵识冥鸿性，弥深舐犊悲。但能长傍母，不必更寻师。莫似而翁傲，飘飘云水期。
寄闲儿,明末清初,邝露,二雏别时小，婀娜双髻鬟。余欲荷锄去，未能深入山。桃花谙母祝，琪树倩人攀。愿化成龙杖，来看雉子斑。
寄侍儿青琴,明末清初,邝露,侍儿娇的的，玉箸蕴兰衿。去日恋携手，自言能鼓琴。七盘汉宫舞，长侧楚妃吟。奚难召鸾鹤，贵在得卿心。
青琴答,明末清初,邝露,君子有所适，出门嘶玉骢。园花悲隋槿，寒雪问飘蓬。拭泪看灵鹊，含情认守宫。金钱买鸡卜，知尔客辽东。
人日寄云绿萝,明末清初,邝露,官柳弄新黄，宫梅竞晓妆。未忘窥宋玉，讵肯嫁王昌。云靸通鳷鹊，金衣织凤凰。自惭承弁鬓，不觉有微霜。
九咏寄从兄湛之塞垣 其一 边风,明末清初,邝露,地角寒初敛，天歌云乍飞。大旗危欲折，孤将定何依。送雁侵胡月，惊霜点铁衣。可能吹妾梦，一为达金微。
九咏寄从兄湛之塞垣 其二 边月,明末清初,邝露,秦时一片月，万古照边州。白动狼烟塞，寒生驿火楼。关山和泪到，圜缺及乡愁。盈手梅花色，难将寄陇头。
九咏寄从兄湛之塞垣 其三 边尘,明末清初,邝露,紫塞三关隔，黄尘八面通。胡笳吹复起，汉月照还空。遢遝仍随马，萧条暗逐风。将军休拂拭，留点战袍红。
九咏寄从兄湛之塞垣 其四 边角,明末清初,邝露,片角吹残夜，雄关铁锁开。古城连堞响，奔马踏霜回。玉塞降羌泪，天山旅雁哀。何人闻此曲，不上望乡台。
九咏寄从兄湛之塞垣 其五 边笛,明末清初,邝露,吹笛上高城，城秋月正明。胡儿双泪下，汉塞一龙鸣。沙柳愁中折，梅花梦里惊。徘徊三五弄，肠断忆南征。
九咏寄从兄湛之塞垣 其六 边雁,明末清初,邝露,候雁发金河，纷纷带雪过。阵连关月小，声断塞风多。高举愁粱稻，低飞怯网罗。羽毛非敢惜，书札奈君何。
九咏寄从兄湛之塞垣 其七 边马,明末清初,邝露,天马应星辰，金羁虎豹茵。骄盘春草短，叱拨桃花新。窟冻长城雪，蹄穿大漠尘。百战交河道，功成还与人。
九咏寄从兄湛之塞垣 其八 边柳,明末清初,邝露,叹息阳关柳，青青能几时。春光不可度，绿鬓已成丝。岁岁愁攀折，依依绾别离。故园有奇树，日夜忆连枝。
九咏寄从兄湛之塞垣 其九 边草,明末清初,邝露,王孙去不返，马足共车轮。万里连天色，终年出塞人。几经金海雪，不见玉关春。独夜寒塘梦，相思愁白蘋。
移天目松,明末清初,邝露,天目郁嵯峨，移来雪满柯。冰霜隐鳞甲，风雨思如何。冉冉岁云暮，亭亭芳意多。遥怜著书月，投分入烟萝。
梅花,明末清初,邝露,美人迟暮意，纤手抚寒条。素魄一为濯，香魂可自招。倩谁邀玉篴，何以托琼瑶。莫叹江南橘，庾关路更遥。
青菭,明末清初,邝露,积空已成色，旷古意弥深。无复庙廊趣，澹然山水心。雨花冥药灶，涯漏滴风琴。自足敦微尚，夷犹芳涧阴。
萍,明末清初,邝露,飘飘楚江客，来咏楚江蘋。发藻沧浪水，迟晖江汉滨。五湖随宕子，七泽寄浮身。嘉实如堪荐，长谣问鲁人。
负刍,明末清初,邝露,负刍长已矣，刍尽爨还空。八口闾阎下，孤臣市井中。离情观道丧，无泪哭途穷。顾影时时笑，劳君西复东。
卖书,明末清初,邝露,天书出尚方，宋锦内家装。赐日多珍惜，售时不厌忙。石床虚尔伴，药价待君偿。渔海干戈息，还期入帝乡。
乞食,明末清初,邝露,儒门今澹薄，乞食展宗风。余愿何曾及，他心亦已通。入林如旧约，握手醉新丰。芳草茫茫外，王孙路不穷。
次儿为马兵捆去客有鉴其胥靡解骖赎之诗以训焉,明末清初,邝露,龀龀柔童子，贪看人捉人。讵谙黄鸟语，哪识白华身。觉后方知痛，忧来不见亲。隆寒需闭户，恬坐阅芳春。
赠内子邓硕人糠斋,明末清初,邝露,行门何太苦，绝粒对糠斋。未老知身累，忘机与化谐。闲云送孤影，朗月奏长怀。彤管铭高逸，梁鸾未足偕。
甲辰二月初六甘露降,明末清初,邝露,月浸仙人掌，云奇帝女台。清泠花院闭，的皪天宇开。降鹤通宵警，游鸿达曙哀。集灵三使至，应问长卿杯。
浮湘礼三闾墓田寻贾生故宅,明末清初,邝露,浮湘孤月下灵渠，牢落残魂伴索居。庚子日斜闻野鸟，端阳沙淈见江鱼。天高未敢重相问，年少何劳更上书。此去樊城望京国，定从王粲赋归欤。
长安梦,明末清初,邝露,武帝横汾继大风，凤衔丹诏出关中。神羊高固能升铎，金马杨庄解荐雄。苜蓿未移沙苑雪，葡萄终引馺娑宫。十年留滞周南客，梦入长杨看射熊。
浮海,明末清初,邝露,玉树歌残去淼然，齐州九点入荒烟。孤楂与客曾通汉，长剑怀人更倚天。晓日夜生圆峤石，古魂春冷蜀山鹃。茫茫东海皆鱼鳖，何处堪容鲁仲连。
黄鹤楼,明末清初,邝露,汉阳芳树古今情，逐客南浮雁北征。天尽水连巴子国，月明人在武昌城。白云依旧过全楚，黄鹄何年控太清。日暮数峰青似染，九疑无恙隔湘英。
君山七夕,明末清初,邝露,银浦无声碧落遥，洞庭秋色倩谁消。湘娥鼓瑟听龙驾，灵匹停梭媵鹊桥。秦树影斜天接水，楚云飞尽暮还朝。何时拟约骑黄鹄，倚醉高楼赤玉箫。
燕台送王李二舍人出贬衡巫,明末清初,邝露,燕台送客柳纷纷，御苑莺声过漏闻。花重锦官啼望帝，月明瑶瑟吊湘君。巴童歌落荆门雪，楚客帆低剑阁云。圣主受釐思远谪，又随阿扈凤皇群。
九日登凤凰台,明末清初,邝露,瓦官上下登临地，铜浑周遭气序哀。古寺斜阳人独到，高台何日凤飞来。九淮疏凿通王气，六代兴亡问劫灰。故老只今西眷泪，明堂谁折汉京才。
吴越吟,明末清初,邝露,金庭飞雪惜残梅，吴越看山憺忘回。茂苑寒鸦欢古堞，姑苏游鹿上高台。神归日母胥涛降，客探龙门禹穴开。一笑雄图付流水，抱琴东渐即蓬莱。
严关逢靖江左史立马有赠,明末清初,邝露,莺啼关树几重春，马首看山赠故人。周室桐封姬姓早，汉家藩传董生醇。岭梅度臈迎官骑，苑雪分题待使臣。君向丛台思赋客，茫茫江海有迷津。
独秀山侍宴应教,明末清初,邝露,瑶水星妃集凤墀，兔园曾为促芳词。芙蓉露冷淹吴质，云梦天寒从景差。兰版夜飞明月盖，桂丛秋赋小山枝。霓裳若倚当年袖，谁按清平调独迟。
苍梧访太真绿珠遗迹,明末清初,邝露,清溪曲曲抱仙源，锦石虚疑翠黛存。云里玉环妃子井，绿萝金谷懊侬村。霓裳倏散华清舞，玉篴难招博白魂。最是剑门秋雨后，落花如见坠楼恩。
莫邪关楚望,明末清初,邝露,九疑如黛楚天分，水绿三湘雁倒闻。春晓玉台开岳雪，月明银殿郁卿云。翠华想像湘君竹，龙御迢遥帝子坟。何处匏笙将凤曲，至今犹似咏南薰。
莫愁湖赠刘瞻甫,明末清初,邝露,憔悴行吟落照时，莫愁湖上与君期。五噫一赋梅花国，三黜重逢柳士师。吴苑旧游淹越鸟，楚裳今雨浥江蓠。姑苏烟月长相待，萎绝芙蓉白露滋。
吴楚倦游,明末清初,邝露,隋宫访古惟衰柳，楚泽伤秋况落英。痛哭嗣宗千日醉，乱离王粲十年情。目穷沙界参龙象，手挽银河洗甲兵。五见梅花归未得，故园频有蟪蛄声。
前归兴诗,明末清初,邝露,去年书剑返咸阳，庐岳登高一望乡。不见秦城售赵璧，但闻丰狱弃干将。洪都蔓草牵衣带，大庾梅花笑客装。今日輶轩对奇字，一区尘满读书床。
后归兴诗,明末清初,邝露,南北神州竟陆沉，六龙潜幸楚江阴。三河十上频炊玉，四壁无归尚典琴。蹈海肯容高士节，望乡终轸越人吟。台关倘拟封泥事，回首梅花塞草深。
大参李如谷先生冢君侍御子木访予虎丘寺,明末清初,邝露,驻节何劳问鹿群，虎丘残雪剑池云。落梅秋府传高唱，授简霜台接令闻。燕峤月明湖雁度，楚天人至澧兰芬。儒林家学尊刘向，千骑东方待使君。
滁阳寇退李太仆晓湘有干城之功却寄,明末清初,邝露,卧阁何劳借重臣，中都熊卫逐黄巾。环滁拟筑封鲸观，捍圉终怜数马人。洗甲雁嘶寒食雨，回铙莺咏落花尘。思君独步台城月，笑折金陵垂柳春。
送兴化赵使君奏绩神都,明末清初,邝露,杨花初扑越溪船，莺啭南州雁北迁。繁露书成去淮海，凌云赋就入幽燕。行春草绿中牟雉，流水风清单父弦。莫学杨庄诵绵竹，雕虫空负子云玄。
雁翅城,明末清初,邝露,雁翅城边兰叶阴，绿琴传得凤凰心。风吹玉树悲纨扇，霜落刀环待藁砧。竹上泪凝湘水怨，盘中诗造蜀山深。何当更乞西王药，身在陈峒八桂林。
吴楚感秋 其一,明末清初,邝露,莺啼一度一开花，梦远伤秋入鬓华。明月楚天遥过雁，白门吴树暝栖鸦。城高隔水霜砧捣，木落空楼戍鼓挝。轾浪放舟渔浦晚，盈盈碧汉接星槎。
吴楚感秋 其二,明末清初,邝露,西陵秣马走南天，梦草春县别路前。堤柳拂云青袅袅，岸花摇月白娟娟。鸡鸣远寺萧山雪，雁度寒城郢树烟。低岫一帘湘水绿，栖栖倦客思华年。
都峤得苏楚臣书却寄,明末清初,邝露,怀袖犹存白凤毫，木奴花发燕双高。铜龙水似牵肠线，玉马风如切梦刀。醉墨尚濡羊子练，枕痕仍在范生袍。何须三十悲蓬鬓，一夜思君有二毛。
盂兰盘玉山记游,明末清初,邝露,翠竹黄花辇路菭，呼鸾人上粤王台。来禽果向檀郎掷，芍药词矜郑女裁。鹊驾定将斜汉合，蝶眉横对远山开。相思不结芝田袜，空负陈思八斗才。
花田饯朱未央时余归自都中,明末清初,邝露,一樽须尽素馨田，别路惟馀水共天。自爱梅花归庾峤，若随鸿雁向幽燕。长裾请拟邹枚后，五岳宁论婚嫁先。莫倚唾壶歌伏枥，酒酣为汝拂龙泉。
吴于逵载酒偕粤中词人三十辈同集小斋,明末清初,邝露,药圃坛西有敝庐，荜门深柳枉琼琚。顽民清世仍依邑，旧史名山不废书。衰鬓每悲黄叶改，落英宁放绿樽虚。狂来金涧探泉脉，欲控仙人锦鲤鱼。
山堂卧病孙宏先裹药来看,明末清初,邝露,心知越绝无双士，目见孙郎有二毛。昭质未亏岚海瘴，辩才先发广陵涛。萧条有客探云水，寂寞何人问桔槔。君去荜门风自掩，碧菭黄叶梦魂劳。
哭素友一瓢,明末清初,邝露,曾跨青驴就祝融，白云黄鹤许相从。徒闻饥虎凋单豹，不饵飞鱼死宁封。蕊柬菭荒金口诀，珠丘尘秘玉芙蓉。赤明枉陊长桑泪，云水繇来灭去踪。
赤婴母 其一,明末清初,邝露,冶服微言宫里稀，金栊香篆隐朱扉。摛文绝代还憎命，弱羽三年不假飞。陇首秋云淹远梦，芳洲春草吊斜晖。谁裁半幅江郎锦，会向华清换雪衣。
赤婴母 其二,明末清初,邝露,曾从文皇羽猎雄，凌歊袁谢擅江东。花边解语驰清禁，檐外钩香纫绮丛。乐府厌闻歌赤凤，衮衣何必尚华虫。彩豪自映輶轩笔，尽载方言入汉宫。
赤婴母 其三,明末清初,邝露,紫阳丹水玉真妃，凤节鸾骖碧落飞。花梦仙裾飘绿羽，杏檐宫语教乌衣。西川悟法藏珠塔，南内传经拥绛绯。闻说赤符今始见，上林朱雁尔同归。
赤婴母 其四,明末清初,邝露,衔将贝叶课宫娃，广袖亲檠系臂纱。乡梦已飞琼岛树，羽衣犹阻赤城霞。蚕丛雪暗金桃实，鸟道烟横紫桂花。几向五云思矫翼，夕阳深处问归鸦。
赤婴母 其五,明末清初,邝露,落羽能言滞镐京，每逢宾雁不胜情。海棠弄粉辞香国，薜荔搴霞恋锦城。舞爱玉环低绛袖，歌怜樊素啭朱樱。珊瑚反挂空宫月，愁寂连昌自唤名。
赤婴母 其六,明末清初,邝露,鹤禁铜蠡昼不扃，沉香烟底掣金铃。霞冠忽散葳蕤锁，莲舌轻弹般若经。五色卿云衣上覆，九重仙露酒初醒。年来花梦殊萧索，不见张华入内庭。
赤婴母 其七,明末清初,邝露,紫禁霓衣按六幺，温泉霜叶景同飘。映鸾冰镜朱华落，送雁宫云赤羽遥。袨服司花皆火浣，含香青草漫金貂。何因得冠虹蜺去，浪说文凰在绛霄。
赤婴母 其八,明末清初,邝露,花萼楼前酒半醺，江南璚树陇西云。九苞一借丹山羽，三使重颁紫诰文。桃叶唤愁莺睍睆，药房同梦蝶氤氲。上林供御多红豆，费尽相思不见君。
赤婴母 其九,明末清初,邝露,不整衣冠类羽仙，饮霞如在赤明天。飞琼阆苑乘朱雾，小玉璇宫化紫烟。锦浪艳传迁客赋，翠华休问上皇年。文虹惊落吴江水，绣岭愁听蜀国弦。
赤婴母 其十,明末清初,邝露,学语俄惊上苑珍，紫烟衣绕画梁尘。千秋羁旅哀词客，一代文章巧弄人。襞就芙蓉终是怨，啄馀香稻未全贫。金绳咫尺通灵鹫，归向迦陵问色身。
赤婴母 其十一,明末清初,邝露,妙舞曾居绛树前，刺桐花外赤栏边。还丹木客颜同驻，度曲金衣韵较偏。振翼乍回天后梦，引泉时灭祝融烟。文心慧业今何用，为报闺人舌尚存。
赤婴母 其十二,明末清初,邝露,瑶姬天镜若为情，心怯隋堤御史旌。金锁不教留艳骨，琵琶何事更呼名。桃花扇底私红拂，绛缕封边失玉京。芗国不如归去好，断肠春在锦官城。
水仙花,明末清初,邝露,谁殿湘沅九畹芳，蕙兰凋尽撷嫣香。汉滨雪净明珰解，雒浦波微玉佩将。桂女霓衣纷月户，灵娥锦瑟寄穷桑。涂黄莫认梅花额，恐有瑶姬妒寿阳。
游飞来憩和光洞寻五色榴花率尔忘归,明末清初,邝露,七十二峰相对奇，绿潭疏影湛涟漪。桂薰萧帝龙舒碣，竹采轩辕阮隃枝。梅信先春传庾峤，潮痕经宿落天池。酒酣偶失和光路，五色榴花不可知。
送梁若木太史奉节还朝,明末清初,邝露,太乙经秋驻赤霞，石渠开晓待皇华。龙墀捧日翔仙掌，鳌禁含香识汉槎。万里鹏溟遵六月，百蛮鸡诏散千家。明春傥借书云笔，臣里杨庄莫漫誇。
元日侍香山何夫子燕宝纶阁,明末清初,邝露,平津东阁侍文雄，春转尧蓂一叶中。献岁醁醽开白兽，后车云水叶非熊。黄金未变千门柳，綵胜先驰五夜风。谁掌丝纶歌九德，凤池清露湿兰丛。
游圭峰偕故园诸弟,明末清初,邝露,孤峰玄伫泗潸然，日落长熊万壑烟。绿护天荒南渡迹，玉台钟蠡建和年。泉香蕙若彯书带，坛靓松花覆讲筵。濒海昔闻邹鲁地，春风池草碧芊芊。
寿郑元戎,明末清初,邝露,半壁凌烟想画容，十年横海有奇封。蚩尤雾合逢玄女，白帝蛇分待赤松。虎旅九重归铁券，龟台三使下金墉。太平未献河汾策，谁勒徽猷紫殿钟。
立夏谢玄丘招游石涧寺与陈孟长醒宸二山人琴酌,明末清初,邝露,翠屏千嶂湿寒萝，曲涧盘云待客过。紫竹僧扉清夏腊，绿天人语近秋河。厨邀曳鹭浮香积，钵引吟龙入笑歌。无限琴心寄流水，好凭诸谢覛羊何。
客西林闻警柬何人止,明末清初,邝露,客里流光阅九春，西山鸾鹤自为邻。卧同干木非藩魏，笑却新垣欲帝秦。内地弄兵皆赤子，隔河专阃半清人。龙蛇歌罢愁无赖，谁念飘零折角巾。
江门谒陈文恭白沙先生祠,明末清初,邝露,楚云台接小匡庐，紫水归人赋卜居。鹤发尚披孺子服，羊裘终枉美人车。山连北户多藏豹，门对南溟有化鱼。碧玉楼前千仞雪，肯容狂简礼簪裾。
赠刘中秘怀默,明末清初,邝露,浮海诸夷未定居，乘桴时过夕郎庐。兰台墨妙窥中秘，薇省文心逼子虚。凤诺昔传三殿诏，金泥长护九皇书。沉香浦外遥相忆，为驾琴高锦鲤鱼。
吊厓,明末清初,邝露,组练曾驱锦浪堆，中流弥识济川才。挥戈不返羲和御，入海空闻薤露哀。璧月玺浮天上下，鲲溟龙战水潆洄。扪萝已灭磨厓字，风雨年年长绿苔。
演露堂成为何司寇文玉赋,明末清初,邝露,露华西邸主恩浓，移得巫阳第几峰。司寇俸钱供鹤米，尚书赐履识僲踪。东山选胜开棋墅，玉版参禅促箭锋。闻道圣人新建极，北窗云起半从龙。
冈州重访陶昭辑昭美昆弟,明末清初,邝露,赋才曾许擅机云，五色肝肠绝世氛。芳草绿时频寄梦，菊花黄后又寻君。开樽独剪尧年韭，怀古同探禹穴文。归去层城隔明月，岸松烟艇对秋分。
过冯槐门话旧,明末清初,邝露,先朝遗事老冯唐，白发移家寄上方。看竹每过留客井，种松偏近读书床。鼎湖云去金瓯缺，瑶砌秋归玉树伤。今雨昔盐俱是梦，几宵禅月照空廊。
孤愤篇,明末清初,邝露,谁握兵符驻六军，桥山龙去诀浮云。鲁连一笑无秦帝，燕鼎重归有乐君。南蔡真人初建极，玉门飞将独空群。闻鸡试问烹雌妇，十载牛衣望紫氛。
并蒂莲为何夫子赋,明末清初,邝露,沧波太液昔曾闻，双萼朱衣紫逻分。合璧共承仙掌露，晚霞晴绽蕊宫云。香闺解刺熊罴筦，花梦遥通翡翠裙。谁擘巨灵开二华，青天削出不如君。
乙酉入都留别古冈诸同社,明末清初,邝露,三月垂杨绿去津，黄鹂飞上柳塘春。中州岂借探丸客，上巳应逢捧剑人。王命论存知有汉，说难书在不干秦。悲歌且莫催离筑，暂醉兰亭曲水滨。
留别何夫子,明末清初,邝露,猛士悲歌起大风，酒徒连夜入新丰。闻诗东阁虚陪鲤，奏伎长杨较射熊。前席少年方哭汉，后车元老待和戎。谁怜虎帐横经客，差戴儒冠误乃公。
何夫子拜命元揆诗以趣装 其一,明末清初,邝露,烨烨玄岩咏紫芝，蒲轮前队引非氂。七闽虎变雄三户，百粤鹰扬载六师。砌荚尚依唐日月，宫槐重睹汉威仪。十年辛苦调元老，窥见河清饮月氏。
何夫子拜命元揆诗以趣装 其二,明末清初,邝露,樽俎先朝待折冲，师臣重咏旧车攻。两京玉辂传桴鼓，五铎金陵应栈钟。北阙渐看红日近，东山聊付白云封。艰虞早识兴王地，望断南阳五色龙。
何夫子拜命元揆诗以趣装 其三,明末清初,邝露,帝赉傍求复旧京，中台星正紫微营。九天素女云中侍，万国黄舆日下平。棘水投纶苍兕啸，桐圭分土羽凰鸣。历阳沸井寻常见，唯问荥河几度清。
题肤功雅奏图 其一,明末清初,邝露,一曲清歌送谢安，青云天上忆弹冠。千秋苜蓿归秦垒，九伐威仪肃汉官。涿鹿月连弓影合，卢龙霜落剑花寒。明时自笑终童老，欲请长缨愧羽翰。
题肤功雅奏图 其二,明末清初,邝露,几年投笔上皇都，谁识高阳旧酒徒。裂帛始通鸿雁塞，登楼今拜凤凰图。吹笳暗落胡人泪，牧马群空汉月孤。行矣莫忘黄石语，麒麟回首即江湖。
题肤功雅奏图 其三,明末清初,邝露,汉苑声华识弭貂，莺花吹送木兰桡。新携马骨雄燕市，旧赐龙泉挂斗杓。供帐夜悬南海月，谈锋春落大江潮。长杨况值誇胡日，绝漠何人更射雕。
题肤功雅奏图 其四,明末清初,邝露,缙云缭绕入残春，客散津亭柳色新。衣布尚怜天下士，高歌谁是眼中人。商山豹雾依黄鹄，渭水渔竿起绿蘋。为报桃花莫相笑，金章元傍赤松身。
失题,明末清初,邝露,独寻春色上高台，草棘萧萧野岸隈。今日多情惟我到，无人解惜为谁开。平章风月诗千首，收拾云烟酒一杯。雪艳冰肌差澹泊，海天何处雁飞来。
送朱光夜入越,明末清初,邝露,访雪初从剡曲还，送君花发向庾关。回鸾旧逼秦斯篆，翔鹤仍归谢傅山。九辩逢秋悲放屈，五君怀古壮离颜。会稽孤月悬相待，庑下风流说此间。
赠张穆之,明末清初,邝露,西风落日悬高牙，张郎诗草名剑华。古来神物不易得，令我三复长咨嗟。嗟君隽手尚沉挚，文心粉绘俱游戏。畴昔穰苴蕴豹韬，不过孙阳写龙骥。君不见淮阴乞食寄漂母，伍员吹箫向吴市。古来英雄失路多如此，所以任公罢钓归沧州，灵药吾将从不死。
佚题,明末清初,邝露,芙蓉叶烂不还乡，五月玄岩尚带霜。梦入花田看越女，手擎丹荔倚斜阳。
佚题,明末清初,邝露,溶溶月色碧于苔，风静菱花几个开。小艇不知何处去，载将秋色过江来。
楚中,明末清初,邝露,芙蓉霜老碧波潭，雪破鲈鱼霜破柑。读能离骚无一事，半篷秋色下湘南。
秋怀 其一,明末清初,张穆,我本蓬蒿人，山水欣有托。十年读异书，冥心寄玄漠。秋山风日佳，白云起前壑。卷舒须臾间，奄忽充寥廓。持云寄候雁，目断随精魄。去去复何言，努力事耕凿。
秋怀 其二,明末清初,张穆,盈盈江上水，历历残秋时。昔此送行客，今日成远离。离人杳何许，远隔天之涯。落叶飘风中，令人感岁驰。霜华已零乱，寄意青松姿。
秋怀 其三,明末清初,张穆,信陵事结客，都市万夫倾。心感国士遇，令人忆侯生。丈夫重知己，百折敢言轻。报德不在大，何用小节名。古道日已远，素怀存其诚。
秋怀 其四,明末清初,张穆,落落寡所谐，同心谬怡悦。结意上云霞，清尘迥超绝。君去事远游，余甘抱穷劣。鸿雁万里来，将谓慰长别。矰缴乃漫空，坐使云翮折。迢迢天宇阔，耿耿秋河没。相思苟可穷，汉水当亦竭。
梅花 其三,明末清初,张穆,琼树拂红楼，佳人试白裘。不知有尘事，尚似对春愁。野水倒相炤，仙山常梦游。一丘难力薄，不换橘千头。
梅花 其四,明末清初,张穆,坐石待新月，倚花吹洞箫。浮香如可揽，素影岂求娇。霜静青天迥，参横午夜寥。仙人骑白凤，欲语似相招。
梅花 其五,明末清初,张穆,严霜压群物，转见成孤高。独放岂有托，素心无乃劳。自堪珍玉树，只合掩蓬蒿。伴我著书室，青灯夜读骚。
留别西陵邹公鼎,明末清初,张穆,三尺龙泉两石弓，天涯气概获相同。春申去后留宾少，今日因君见楚风。
黄冈道上,明末清初,张穆,闲塘九月雨潇潇，清浅残荷曲木桥。一派烟光思无限，好裁秋水上轻绡。
题水仙赠张禹公,明末清初,张穆,灵根岂合红尘客，何处相逢忆未亲。遮莫蓬瀛曾一见，神山秋水少真人。
送万履安孝廉还四明山,明末清初,张穆,渺渺珠江水，风尘揽别衣。相逢值花发，万里向秋归。东海空怀古，青山独采薇。四明他日路，待我白云扉。
新秋,明末清初,张穆,烦暑久已厌，逢秋如故人。一朝来爽气，万象绝埃尘。叶落偏知候，花期不在春。何哉称达者，空笑动丝莼。
中秋独夜,明末清初,张穆,好月不自厌，况当秋半期。古今同醉夕，河海共圆时。独立已忘我，长吟欲语谁。今宵应爱惜，莫待隔年思。
秋林独返卷送旅庵上人还泉省母,明末清初,张穆,落木千峰路，清霜一衲衣。余将东海入，汝重故山归。凉月好相惜，危时知见稀。风尘念行迈，老老愿无违。
元夜过曾青藜客窗值魏和公明发朱厓,明末清初,张穆,眷言同意气，离合便相关。良夜不再得，游人难久闲。疏灯寒共影，春酒细开颜。那得长相慰，云松异世间。
咏水仙,明末清初,张穆,百卉惊寒各息机，庭前群玉正芬菲。烟销洛浦美人出，月上黄陵帝子归。粉面半遮痴不语，冰心无侣欲何依。芳名不负称仙字，山泽谁人重素辉。
谢尚世鸣遗牡丹,明末清初,张穆,考室晴开赤县霞，松门不种故侯瓜。老人漫爱长生药，上客惭分富贵花。云笈不妨供玉女，金枝元自出王家。从兹春暮芳菲后，常籍香光殿岁华。
过张九岳先生西园,明末清初,张穆,名园阒寂美人遐，满座馀香旧墨华。石隙紫兰香自放，无人饥鹤啄残花。
春柳,明末清初,张穆,十里横塘半积烟，春风何处最堪怜。长堤鸟语不知处，轻絮无声入酒船。
潘家庄访梅中丞西苑马 其一,明末清初,张穆,卷毛騧更五花笼，顾盼骄嘶生朔风。为幸疆场无血战，试教花外看行空。
潘家庄访梅中丞西苑马 其二,明末清初,张穆,空群最爱凤头青，云入龙堆夺虏廷。一片红尘流电去，只闻风雨在空冥。
哭梁未央先生,明末清初,张穆,天心去汉祚，风云失其时。闯贼倾宇内，边腹遂不支。岂知代谢日，乃与吾生期。吾友天下士，志节称古仪。平居辨生死，气义明安危。高怀薄云汉，迅笔驰蛟螭。世末求贤良，粤尚一旅师。当谓应昌运，出则为鼎鼒。尊俎可折冲，兵食无以资。九牧趋一羊，冠履多倒施。重关漫不戒，敌岂从天遗。惟公殉大义，束带扬须眉。上辞列圣祖，下告宗庙私。殒身没深渊，比宋三男儿。
东溪草堂成,明末清初,张穆,卜筑东溪隅，海潮接陵岸。危楼耸高邻，森树蔚低垾。中有读书堂，披卷可至旰。出入寡步趋，夙病在疏散。人生复何乐，羁马贵自断。毫素晚自娱，诗力老方悍。俗人嗤苦节，磊落谢闾闬。放歌怀少陵，邈矣发长叹。
赤冈望洋,明末清初,张穆,万里无烟泊太虚，波涛日日鼓天吴。已阑宗悫长风志，静对南溟看化鱼。
老马,明末清初,张穆,铜脊棱棱瘦有神，身从百战老艰辛。风沙失路怜归后，欲问夷吾不见人。
鹤,明末清初,张穆,竹坞轻风振唳清，水明天旷足闲情。园林空爱怜毛羽，万里秋心为汝生。
画勾漏洞图并题,明末清初,张穆,勾漏当年令葛仙，冰嘶鹅管玉田田。千秋药冷丹炉火，再向寒灰续紫烟。
寄陆汉东,明末清初,张穆,隔岁孤舟别，云翰却杳冥。残灯仇夜雨，朋辈惜晨星。乱去家何在，愁深梦不成。相思那可致，石户掩山青。
瓜州访李魁南先生,明末清初,张穆,言寻瓜步口，柳岸荻江湄。境寂鹤如懒，深庭月上迟。云霞供妙墨，潮汐绕疏篱。不忍辞秋去，凉飙助别思。
赠王安侯 其一,明末清初,张穆,家还平楚接秋云，虎变龙争战未分。我有吴钩三十载，未曾轻许笑逢君。
赠王安侯 其二,明末清初,张穆,南溟风鼓雪山涛，夜撼刀环志士劳。可有金台崇骏骨，忍教龙种没蓬蒿。
中秋后二日槎城同诸子登逍遥岩,明末清初,张穆,残暑未尽归，山气晓已肃。幽岩虽数登，恨负长居宿。去郊三里馀，幽兴不至独。出门行咏歌，凉风发芳郁。浅流落野花，疏籁动高木。山僧朴无营，榛莽争石菊。十年题藓中，隐约尚可读。陟高睇群峰，青削森若竹。河沿纳溪流，渔网映莎蓼。荒城烟火馀，不似当安隩。兵甲犹未宁，安能肆林麓。暂为世外欢，共得阔心目。兔影怜未亏，山头胜华屋。
番刀,明末清初,张穆,西洋多宝铁，玉室紫金锼。影肃悬秋水，神寒哭骷髅。无情随马甲，高价重貂裘。可惜雄心日，相逢已白头。
莞香答和曹秋岳方伯,明末清初,张穆,海人种奇树，春远未知年。马齿方如贝，龙涎不重烟。丛根结瘴雾，积气含霜天。自是山中味，何来玉案前。
题倦圃 其一,明末清初,张穆,范蠡湖边地，先生柳畔庐。石林香接水，菌阁旧藏书。鹤返蒹葭老，衣存薜荔初。春风吹野梦，阑入即华胥。
题倦圃 其二,明末清初,张穆,杨柳千重翠，幽轩隔水连。墨华亲试砚，绿绮每临泉。竹暗斜听雨，溪光远入烟。何时登览日，更上五湖船。
题倦圃 其三,明末清初,张穆,东郭无人事，南邻有寺钟。小航穿竹去，深院落花封。浊路尘千尺，仙都水百重。夙生留隐地，不自种云松。
送查韬荒还西湖,明末清初,张穆,美人珠浦弄珠归，解赠双环夜有辉。欲拟宓妃惭宋玉，淩波愁绝见尘飞。
山中送故人子之朱厓,明末清初,张穆,云山久卧已忘情，感子无家万里行。可惜一身轻似线，倩谁收取断风筝。
碧玉洞观瀑,明末清初,张穆,如烟如雨细随风，眩目摇心百念空。试向断崖寻落处，梅花村里乱云中。
送离公开丛林石洞,明末清初,张穆,借得袈裟地，寒开古洞霞。仙峰攒锦绣，法界隔梅花。世迥红尘绝，池新白社遐。送君怀旧隐，猿鹤思犹赊。
闻罗澹峰先生登罗浮不获相从诗以致怀 其一,明末清初,张穆,诚哉达不易，间亦世中稀。古道久不作，狂歌安与归。向平婚嫁未，康乐宦情微。此日风尘遍，谁同与世违。
闻罗澹峰先生登罗浮不获相从诗以致怀 其二,明末清初,张穆,洞天久索寞，云霭空冥冥。仙客知忘我，群真自效灵。丹光嘘五色，神鸟见三青。云锁朱明路，迟君定不扃。
闲居 其一,明末清初,张穆,堂前森竹荫衡茅，道向停居草已交。飞鸟近人衔落果，鸣蜩先气上轻梢。懒过慧远寻莲社，选梦寒山对石巢。自喜年来寡尘事，诗成犹倩老僧敲。
闲居 其二,明末清初,张穆,西风飒飒柳条斜，新月林中影不遮。时有茗香供澹漠，略无文酒事豪华。僧来静带晴岚气，鹤梦常随绝岛霞。萝薜满扉花自老，兼旬无意出山家。
闲居 其三,明末清初,张穆,夜凉花里一镫俱，寂有流萤入竹厨。座满绿文随蠹腹，帘垂疏柳代虾须。暗香澹发瓶莲静，斜影寒通壁月孤。嗒尔茫然动清啸，行从空里见真吾。
咏竹杖,明末清初,张穆,筼筜修影尽琳琅，六尺新裁带晓霜。幽洞搜冥承侣伴，危峰入翠仗康勷。不随邓禹干时策，欲叩壶公缩地方。聊向香山亲九老，一身多在白云乡。
陈岱清先生相对十年所空以柔翰见知今年访余于东湖览卷见赠率尔奉答,明末清初,张穆,铁桥道人家罗浮，少年放志淩沧洲。纵横宇宙觅知己，长啸不遇归山丘。石田不足浊醪醉，弄墨聊戏诸华骝。孙阳已杳谁复识，但取升斗疗贫忧。作诗或足寄胸臆，吐纳自爱烟云秋。残丝断壁人所弃，必欲惊世非本谋。十年尘土封素面，安有杵臼来清眸。君今爱才重风雅，所过里巷咸甄收。蓬蒿降节俯凭轼，一日伏枥能高头。年衰百事念已烬，感知惜别何能休。
客谈上莞罗氏山居幽胜欲托迹避世诗以寄之,明末清初,张穆,灰心在尘境，触物无所宜。隐居怀古人，蹇滞安所之。闻君语幽胜，千嶂叠逶迤。怪石争峍崒，桃李荣离离。玄洞凿鬼斧，石髓垂冰澌。中多避世士，或和梁甫词。去俗若隔世，茫然葛天遗。桑麻共邻里，旷有云霞姿。百年寤寐心，不意乃在兹。
忆故马名春风燕,明末清初,张穆,轻同飞燕掠春波，奋进曾怜托坎坷。惟剩广栽西苜蓿，年年风暖绿堤何。
鸣鸡赤,明末清初,张穆,短小雄如欲斗鸡，常随醉里夜冲泥。少年场上争驱罢，空剩金鸡忆晓嘶。
哭袁羽人山人 其一,明末清初,张穆,吴江佳句绝伦群，老去毫锋叱咤闻。自后骚坛建旗鼓，不知谁代子仪军。
哭袁羽人山人 其二,明末清初,张穆,梦里寻君向紫烟，梅花村下听潺湲。至今山月犹如是，辽鹤归来已可怜。
题画鹤,明末清初,张穆,碧天黄鹤向东游，下见苍苍有九洲。矫翼蓬山觅俦侣，人间尘满不应留。
钱塘泛月 其一,明末清初,张穆,西陵渡口草离离，城外杨花隔水吹。独向镜中横小艇，一钩明月钓清漪。
钱塘泛月 其二,明末清初,张穆,银塘波冷芰花残，月上栏桡醉未还。一片水光人不见，梦随鸣鹤过孤山。
笔架山,明末清初,张穆,本来凝结自洪濛，精凿争言鬼斧功。直视一拳侵岳势，削同群玉出云中。卧游遂可轻图绘，坐啸如闻起谷风。长与石田烟水接，赋诗终日对巃嵷。
赠方隐君,明末清初,张穆,墟烟晚雾接江浔，野舸长林独往深。肆意君平独寄卜，家如谢傅总能吟。仙山对户支颐看，循水回堤喜客寻。从古钓徒埋志士，钟牙何意有同音。
茶溪万寿庵同罗曙云干子袁长公叔海客丘挺峙欧庐云集赋,明末清初,张穆,雁天寥廓意悠悠，江蓼风蒲飒飒幽。寺隔溪云红见树，门临葭露白翻鸥。茶分僧摘连烟雾，潮落渔归剩石丘。十里碧漪清到底，一时身入镜湖秋。
过峡山,明末清初,张穆,兰桡数百里，一水万山中。不为烟霞癖，安知鬼斧工。云崖欺碧落，石室閟阴风。岸尽绿溪转，江烟重复重。
龙渊放龟,明末清初,张穆,神物安所处，固知非凡喧。具仅方寸质，顾视灵气存。静观万物性，有志安可樊。北山高千仞，滀泄无尽源。携之入众壑，独此纷潺湲。菖蒲碧茸茸，奇瀑相飞翻。龟动怀袖中，欲语不得言。心知意有在，纵之情所敦。仆子痴顾惜，追叹不复援。浮沉下喷薄，矫首若弗谖。相期荷叶上，莫重一时恩。
拟卜居石塘,明末清初,张穆,郁郁市上尘，殷殷大道辙。曾见朝荣人，夕与浮云灭。老去消妄缘，贫乐存微节。安能久蒙淄，缟衣使之涅。有山罗浮阳，有水如沧浪。朱霞灿奇木，立壁呈帆樯。问俗得葛天，井里惟农桑。白屋架崖岫，澄渊涌石塘。此去若武陵，红树为仙乡。吾将移畚笠，放犊芳洲旁。
怀王园长先生,明末清初,张穆,先生抱至道，履险如不闻。一诚孚豚鱼，乃复格兽群。当时失重渊，智者为纷纭。余观造物宰，冥漠断有分。羑里厄圣贤，入火固不焚。目断西飞鸟，无由寄海云。
送查邑侯内招,明末清初,张穆,应龙在赤水，鳅鲋咸沾濡。一朝负赤木，矫首淩天衢。沾濡欣有托，去我岂不孤。当春草木长，桃李馀芬敷。既爱桃李荣，下及存栎樗。相安在和煦，后恐雷电殊。清晨戒黄犊，老幼为奔趋。行将对高阙，莫惜及民肤。
澳门览海,明末清初,张穆,生处在海国，中岁逢丧乱。豪怀数十年，破浪已汗漫。故人建高纛，楼船若鹅鹳。因之慰奇观，地力尽海岸。西夷近咸池，重译慕大汉。宝玉与夜珠，结市异光灿。若梦游仙瀛，金宫赤霞烂。危楼切高云，连甍展屏翰。水上多神山，青削屡续断。澄波或如镜，一叶亦足玩。及尔长风回，气息忽已换。狂澜渺何穷，万里生浩叹。
答谢伯子先生,明末清初,张穆,世外目不至，思君时梦游。兹游岂复梦，绝矫横中流。乱世感飘泊，衰年重离忧。天涯偶重见，握手仍生愁。问君犹善饭，焚膏阅坟丘。搦管遂千字，豪心不能休。廿年辞柴桑，别业青林幽。余有故国叹，剥落悲荒丘。快此最遍地，农贾饶身谋。鱼盐结海市，蜃气集云楼。武陵无复睹，渴览海天秋。
画马题 其一,明末清初,张穆,天马曾闻狮子名，戏挥金粉落房精。今朝笑得逢良父，半幅鹅溪自解鸣。
画马题 其二,明末清初,张穆,濡毫流电绝商量，幻出毛龙白玉光。共爱青丝挽垂柳，莫教容易献昭王。
画马题 其三,明末清初,张穆,铜骨霜鬃紫水眸，雄心阔向玉关秋。乾坤有限纵横尽，迟尔华阳卸络头。
画马题 其四,明末清初,张穆,曹霸千秋尚有灵，当年龙种尽留形。最怜汉武穷兵日，独得西来锦膊青。
画马题 其五,明末清初,张穆,桃花叱拨截流时，所向何尝有路歧。且勿皮毛矜可爱，神关丰骨不关肥。
画马题 其六,明末清初,张穆,世间驽骨策庸儿，凤臆兰筋未易知。贫道从来爱神骏，不须鞭影到天涯。
画马题 其七,明末清初,张穆,三尺轻绡绝短长，平沙风候似殊方。未当一跃知千里，只是精神不肯藏。
画马题 其八,明末清初,张穆,风鬃云锦别奇姿，蹀躞摇头破枥时。知尔雄心非栈豆，绿杨芳草正秋迟。
画马题 其九,明末清初,张穆,穆王西返八龙空，留影犹能百代雄。身染瑶池五云彩，至今毛鬣散秋风。
过馀力轩梅花下吊仲师兄,明末清初,张穆,屋角寒烟冻懒飞，梅花零落点人衣。石床苔冷琴书寂，池草无言梦不归。
秋山行旅,明末清初,张穆,林枫赤染万山秋，曲涧潆洄石气浮。旅酒强浇尘鞅苦，名心每听梵钟收。身临绝壁频相儆，目断孤烟远未休。东去日边云咫尺，马头霜月背汀洲。
吊韩孝廉大心,明末清初,张穆,乾坤落落更谁亲，无复还能见此人。好月每增长见缺，奇花易老不逢春。愁随辞汉金人泪，魂绕南归石马尘。纵有离骚岂堪读，寒江何处吊波臣。
治圃,明末清初,张穆,荒园不必与春期，聊学山翁抱瓮痴。编竹并裁朝槿路，凿池新傍晓香篱。药苗紫玉过栏易，荷叶青钱拂岸迟。多谢苍冥赋闲性，如如终日懒成诗。
送蔡澹人还泉州,明末清初,张穆,客路梅花候，寒香暗扑衣。怜为今日别，未惜几时归。贫有寸心赠，情真古道依。关河方畏路，勉笑莫相违。
七夕饮何司寇南漪亭,明末清初,张穆,高林暑气薄，已入秋月夕。年年云汉期，空见支机石。客子轻出门，春夏迥已隔。托栖美园林，两见山月白。重来感倾尊，廿载座上客。遭乱罢远游，百里还屏迹。主人古哲士，清望故通籍。休心娱石泉，辟径延山泽。和风开池台，鱼鸟各自适。狂歌天地宽，倒影摇金液。
送翁山道人度岭北访沈阳剩和尚,明末清初,张穆,玄鹤朝矫翼，长鸣辞海滨。眷言觅俦侣，去去离风尘。悠哉快独举，空阔游无垠。与君忘机友，相籍为德邻。十载始相慰，谁复超伦群。东方有大士，先劫为故人。见当问生死，为语彻骨贫。虽隔万馀里，对之无疏亲。秋风拂芒履，岂不念苦辛。何年速入关，相与慰宵晨。
送石鉴记汝二师赴栖贤 其一,明末清初,张穆,鸿鹄双栖珠树林，朝来引翮别江浔。闲鸥只解芦花岸，深愧相呼万里心。
送石鉴记汝二师赴栖贤 其二,明末清初,张穆,青山如画昔曾游，岳色湖光一片秋。人卧绿溪千尺瀑，潮音日在万峰头。
哭邝中秘湛若,明末清初,张穆,三城凋落故人稀，凭吊忠魂杳不归。散帙每从僧壁在，高怀殊怅凤巢非。雨沉残烛痴僧梦，寒暗幽花尚见辉。记得醁醽同校字，乾坤空老复何依。
送友人归琼海,明末清初,张穆,南陬已尽海门穷，浩荡无边一叶通。作赋万言辞狗监，独存孤剑出猿公。梦随别路兼天阔，眼向名场一世空。何日天涯看抵定，春深惆怅落花红。
山阴董无休刘语石过东溪草堂遗游草赋谢,明末清初,张穆,江春芳树路，落日美人来。一笑独相许，孤心双为开。庭花敷气色，箧草挟风雷。天地干戈外，惟君羡钓台。
雷江怀阿名,明末清初,张穆,别日留丹荔，辞家两月中。到门惟一水，叠嶂已千重。作字偷商母，能言似过翁。贫来当撇汝，匹马各西东。
龙川水际有石人擐甲雄峙称石将军诗以表之,明末清初,张穆,宇宙既同立，身名俱不磷。军容先造物，威武若无人。金锁清霜故，沉枪绿藓新。功成不受赏，海外有逋臣。
雷江重过南山寺同何虬仲徐骏公,明末清初,张穆,小自成丘壑，川流绿到门。松森知寺古，雨散见山尊。野渡闻樵语，闲田逐鹿喧。山僧宜懒拙，终岁惜苔痕。
访契如师东湖新刹,明末清初,张穆,湖山寂寂老春华，行向空林谒释迦。遥挹奇峰浑翠黛，近栽深柳总烟霞。远公客至非因酒，赵老人来且吃茶。衰朽未能空所有，敢同庞蕴不离家。
秋日怀闽中老友林异卿赵十五陈叔度,明末清初,张穆,秋原经落叶，聚散感分飞。远峤荒烟断，重垒故国非。钓收清海寂，书就北鸿稀。幽思何能遣，酸风拂芰衣。
山中寄区启图,明末清初,张穆,崇岩丽霜华，物候正凝阴。幽气动寒蕊，江树貌春林。北窗虽寡营，贞静固所任。心澹友云间，境寂无繁音。长啸答空谷，聊复弹素琴。昔有青云侣，岁晏阻清尘。虽无古人见，实可膺我心。谁将陇上信，招隐北山岑。
画马引,明末清初,张穆,笑我平生痴有托，笔墨豪来风雨搏。兴酣画马如有神，曾谓龙媒经绝漠。春风芳草连天青，駃騠初上黄金嚼。咄嗟一顾万里空，此道寥寥更谁作。龙眠将心妙入神，我笑无心谁堕着。
寿易吾豫先生余居山中其次公仲文征诗寄祝,明末清初,张穆,晚年初慰买山情，久已闻君遁迹耕。吾道远人惟自爱，父书留子不求名。得闲乱世谁知惜，觅句青山俗不争。舒啸峰头望瀛海，漫逢青鸟寄音声。
挽袁强名,明末清初,张穆,生刍一束独徘徊，萧瑟书堂生绿埃。贫似鹿门同老妇，静曾丹室慕仙胎。推琴调歇青山断，挂剑人归落木哀。信是团圞清共炤，年年明月满秋台。
留别韩季闲耳叔林榕溪赴闽行在,明末清初,张穆,乾坤板荡复何言，此日安危敢自怜。暮色满江红蓼外，秋声孤雁白霜天。身名笑我终何事，肝膈如人未必然。闻道明良方励治，敢私岩壑赋招贤。
怀陈实庵内翰,明末清初,张穆,大梁为客未酬恩，当是淮阴不负人。片语合曾通杵臼，尺书无那杳鸿鳞。昔年范叔寒犹在，此日相如客自贫。上下纵横数千载，至今重忆信陵君。
槎江旅夕,明末清初,张穆,闲庭荒落馀，岁或客斯地。剥落人迹稀，草木引群类。离离侵阶除，排闼一何肆。暂托一日欢，邻里助挥置。垂萝戒勿剪，蟋蟀或居笥。岁晏节候催，气肃入衣被。微吟爱凉影，独夜不可寐。内观无萦怀，万象静有致。
读荆轲传,明末清初,张穆,素车白马易水阳，田光一剑胡太忙。槁心裂肝感云物，白虹赤日无晖光。燕丹太子少年耳，报人易做一朝事。壮夫迟留未可疑，遂尔同心不相俟。迂哉荆卿故劫王，绕屏真负夫人匕。樊将军，死已死，虚借头颅行万里。不济当年事亦难，舞阳小儿不足恃。
寄陆汉东,明末清初,张穆,浊世不可托，骞怀念唐虞。何心皎洁羽，乃押鸡与凫。梅生昔弃妇，夷齐耻存躯。铿锵固穷节，后世知不诬。
建宁行在感赋,明末清初,张穆,溪头虎帐寂衔枚，城上千灯禁旅开。漫说貔貅雄细柳，不闻骐骥上高台。霞关夜鬨私传警，象郡年来已赐裁。四顾更谁通臂指，调剂空负折肱来。
西郊同岑梵则王说作陈乔生梁药亭陈元孝集高望公客斋赋,明末清初,张穆,青山野水各栖迟，世乱相逢喜复悲。地似新亭馀草莽，心随落日向天涯。尊前雨气侵高堞，原上秋风吊古祠。白首壮怀消已尽，谁家明月夜吹篪。
咏菊,明末清初,张穆,九月花发故园违，旅舍相看尚未稀。抗节合同高士洁，餐英不见道人肥。时平共拟抛金甲，岁晏谁将遣白衣。万物早凋惟汝见，只应沉醉对柴扉。
咏睡燕,明末清初,张穆,高卧谁从问草堂，闲情爱尔共春光。双栖岂羡金笼宠，远梦毋沿御苑香。碧落倦归花寂寂，绛帏深下月苍苍。微躯不用辞矰缴，去往从来与世忘。
睡鹦鹉,明末清初,张穆,生长奇姿亦自怜，遐陬何意向尧天。墉来绿羽埋丹啄，梦入青山弄紫烟。风动花铃惊不起，月临朱箔炤偏研。陇西解问千秋叹，愿谢春愁稳自眠。
饮浦江张锦石园林,明末清初,张穆,主人幽圃岂尘寰，流水当门白日间。红药有心春易老，绿杨无力燕初还。鸣琴竹里鱼听沼，劝酒花前月满山。万里不须愁潦倒，相违同是越乡关。
小姬索赠,明末清初,张穆,芳庭弱柳一枝清，未作游丝态已生。花下银筝传小调，不须春日得闻莺。
龙川元夜饮褚邑令衙斋 其一,明末清初,张穆,一朝朔气误南来，皎雪如珠散舞台。帘幕为开留瑞色，玉笙金管逗春回。
龙川元夜饮褚邑令衙斋 其二,明末清初,张穆,南天白首不闻冰，乍见鳌山雪万层。犹恐梦中看易失，满堂红袖上宫灯。
雷江赠别朱子长,明末清初,张穆,别路数千里，孤城两月留。话深河汉倒，歌冷蓼蘋秋。好月愁分影，闲云各有游。乾坤多畏路，匹马向谁投。
曾旅庵先生螺江寄诗见怀,明末清初,张穆,迢遥霜雁下寒轩，十载离情远见存。地隔岭云难阻梦，郊无戎马愿加餐。感知谁更孙阳重，勿剪人犹召伯尊。敢负平生尘外意，终年行迹托空门。
重阳后二日同张离隐何不偕陈元孝陶苦子高望公林叔吾集梁芝五斋中,明末清初,张穆,西园月向九秋逢，素影先分海色空。幽径菊留元亮趣，闲堂尊上孔融风。霜侵宿鸟翻桐叶，香冷流萤掠桂丛。每感韶华侵短发，四愁歌罢对冥鸿。
初冬汪汉冲先生招宴同诸子分韵,明末清初,张穆,朝承雅会蔼东南，五柳垂门满驻骖。送酒不须歌艳曲，开襟饶喜畅雄谈。秋残金橘供冰椀，画尽虫书启玉函。醉里分题惭绮句，敢将竽瑟得同参。
咏瓶梅,明末清初,张穆,一枝遥自美人分，珍重清轩得狎君。细细注泉增气色，深深垂幕护氤氲。疏镫渺见横波影，万树应凝匝户云。空笑冰壶异金屋，党家聊喻对幽芬。
咏兰,明末清初,张穆,幽谷春寒何处寻，千重苍壁绿烟深。直能含气超群卉，时入温风拂素琴。解佩拟逢公子赠，挥毫欲写古人心。国香徒贵人间号，只抱孤芳向自钦。
陈晚卿过访东溪草堂 其一,明末清初,张穆,爱余溪路好，野水称闲情。柳岸通鱼浦，桥烟隔古城。见稀寻老大，亲狎溯平生。与子无关世，天空鹤羽轻。
陈晚卿过访东溪草堂 其二,明末清初,张穆,一宿亦岂易，十年怜再过。乍惊松桂长，共慰鬓丝多。新月当琴酒，奇香出薜萝。吾生惟乐事，天地尚干戈。
同慧弓密印用弥三上人游七星岩,明末清初,张穆,峥嵘群岫自为朋，浅草新荷绕近汀。玉阙烟高飞鸟缓，水岩潭黑卧龙腥。石危养步扶筇慢，峰巧留人借榻停。谁扫落花归下界，清风红雨散空溟。
花朝同高望公璩子弟赋,明末清初,张穆,江城一月犹寒色，雨暗苔痕春半过。小燕有情怜旧垒，轻红何意窅高萝。独临野水怀人远，静对青山战鼓多。一往闲情重花节，故园芳草奈愁何。
寒食,明末清初,张穆,低林小雨不胜春，赖有居停漫饮醇。节候似无关道眼，物情谁肯学闲身。但闻布谷催荒陇，不奈杨花满四邻。烟断岂因寒食日，粤南时有未炊人。
舟次闻笛,明末清初,张穆,短藻晴沙海月生，江涵清影荡孤城。夜深一曲柔风里，未必同关一样情。
咏怀 其一,明末清初,张穆,秋风吹荷衣，明月照我扉。抱琴鼓黄虞，调高识者稀。怀哉钟期远，千古韵已非。不信同心人，独与昔贤归。
咏怀 其二,明末清初,张穆,罗浮有铁桥，上跨秋河影。登此望东南，下视三山并。琼楼郁崔嵬，炤耀沧波冷。真人相往还，遗我金丹鼎。谓可驻颓颜，羽翮生俄顷。九还当可为，须托金石永。
咏怀 其三,明末清初,张穆,畴昔何所慕，梦与古人期。斯道久已杳，髣髴若见之。贫贱拘阔怀，局蹐废驱驰。乃令此心负，耿耿终不移。
送高望公还山,明末清初,张穆,相消残垒客言归，剩有青山慰布衣。十载感人同社燕，一朝愁我对春晖。江阴思向垂阳结，天远情牵野鹜飞。言慕鲁连东海蹈，空怀贫食故山薇。
访梅花,明末清初,张穆,一冬清绪坐难安，竹杖寻香过古坛。白屋定知高士隐，红楼更有玉人看。孤根岂合人间艳，冰蕊应添石室寒。自折杖头无可寄，归来还助几朝欢。
秋燕为王公子小史画并题,明末清初,张穆,今年别似去年时，海国秋花暗绿漪。轻薄昔曾王谢客，翩跹还见赵家姨。难留珠萡霜前影，莫负红丝社后期。惆怅送伊何日返，不应容易傍人篱。
泛舟,明末清初,张穆,兰渚清风作夜歌，野情人外谢衣冠。花明曲岸秋初霁，柳暗幽栏水欲寒。倒影石楼波寂寂，隔帘瑶瑟月漫漫。灵槎恍髴通无际，遮莫星河得异观。
述年,明末清初,张穆,稚发尚可忆，未及繁华徂。雨露得常理，贵戚咸自如。负暄有遗老，里巷无追呼。先岩七九年，五斗尚见驱。余产柳州柳，突兀千山孤。弱冠抱迂尚，跌宕不好儒。虽非千金子，宝马常在途。衡门多杂宾，意气皆丈夫。由来三十载，此意未尝殊。怀哉祖士雅，忼慨真吾徒。
楚黄官河早发,明末清初,张穆,鸡鸣骑马渡官河，残月寒光生素波。金镫露华凉欲湿，回头清啸楚天多。
西陵别了明恒见破有诸上人,明末清初,张穆,楚天愁遍白芦花，猎猎霜风送岁华。茅屋夜萤流壁剑，荔墙禅月冷溪沙。来同庐岳高僧舍，归寄罗浮葛令家。闻道风尘扬晋魏，相逢何处老烟霞。
黄州避暑弘化庵,明末清初,张穆,日长花暖锦离离，地僻参馀为启帏。信有玄琰听怪石，惭无佳句答黄鹂。烟消弱柳眠初起，雨过长松暑欲移。自笑无心类鸿鹄，浪留孤迹到天涯。
秋杪李慧庵招游白云蒲涧同胡约庵吴锦文两司理沈甸华朱公是李方水伍仲枢诸友,明末清初,张穆,城皋秋路草烟寒，千仞青峰抚轼看。流水香分仙涧邈，幽林云散戒坛宽。愧逢飞盖西园后，肯谓攒眉白社还。知有玄晖诗句好，重携高咏上孤峦。
禅山过宿邝无傲,明末清初,张穆,十年重宿习家池，高论翻为百感滋。兄弟几人存白发，天涯惟汝共低眉。一帘过雨蛙争聒，镇夜留镫鹤不疑。久订岩阿悲世事，长歌谁与采山芝。
寿内叔谢惠翁,明末清初,张穆,野鹤回翔天地空，还山刚与葛翁逢。庭纷玉树东山旧，门对芙蓉碧落重。瑶室异文金汁写，玉田灵药紫烟封。敢云衰朽同花甲，固许轻萝附茂松。
送郑邑侯解组,明末清初,张穆,忘机久逐鹿麋群，何意蓬蒿下使君。世艳黄金隆郭隗，自惭珠履报田文。十年花发江城迥，一路梅开庾岭芬。气候天涯摇落甚，阳春重忆对氤氲。
游飞泉僧舍,明末清初,张穆,端水无山不接天，一丘殊爱足周旋。寒林抱石分幽路，断壁奔泉出绿烟。禅室桃花应悟后，仙源灵药岂知年。闲同倚杖逢僧返，借得云房对月眠。
咏白鹇,明末清初,张穆,名山有羽客，幽素自含辉。饮啄终存介，相依渐息机。青丝委华发，白雪剪文衣。自与家鸡别，心知在翠微。
五色鹦鹉,明末清初,张穆,东溟千万里，诚许鸟中英。岂不能言累，征从慧业生。撩人低婍妮，饥啄谢凭淩。地僻无谈客，青窗感友声。
海珠 其一,明末清初,张穆,鸥鸟群飞掠桂蘅，石擎宫阙出江清。花田秋老香频接，晚岸潮深月自横。
海珠 其二,明末清初,张穆,仙城楼阁紫霞丛，夜静珠光出岸东。梵呗寂寥僧院散，当年空念听霜钟。
同刘良倩何雅伯登三台岩,明末清初,张穆,香山出海百馀里，炎州已尽南冥始。水上奇峰半入云，青玉嵯峨断游履。刘翁未老烟霞骨，欣共高崖探月窟。下视冯夷家海门，远指方壶见珠阙。乘槎欲泛日月边，飒飒清风吹短发。
哭家文烈,明末清初,张穆,昔当壮年万事轻，身骑快马横东城。与兄意气作兄弟，立身每励为人英。世悲叔季各出处，嘉尔献策名峥嵘。文采风流曲江旧，墨沈翻浪如长鲸。一朝群鼠折地轴，两京失陷无完城。身馀黄冠返故里，揭竿斩木随死生。只手独出建旗鼓，虎豹复集如雷轰。呼天饮血誓报国，转战千里无援兵。层城复合得市众，未睹大敌先呼惊。阵移不复淝水固，日暮犹闻钲鼓声。
同区启图戴安仲何石闾游陈秋涛宗伯云淙,明末清初,张穆,层岫纡回欲达霄，平分绿野结僧寮。轻云出壑春无尽，绝鸟浮天望不遥。夜静松涛翻石壁，秋深兰气过溪桥。红尘扰扰深千尺，谁向林泉得共消。
山鹊,明末清初,张穆,客有遗文鸟，依人静可矜。精神归嘴爪，毛羽夺丹青。节食闲留果，衔花自上屏。怜无高举翮，犹立看鸿冥。
泷邑韩侯娲石承诗见赠和答,明末清初,张穆,春满河阳花竞妍，官衙幽接九峰烟。政闲驯鹤亲书幌，税薄归人就石田。敢以猪肝劳作客，行依勾漏得邻仙。朝来多辱琅玕赠，久忆贫居侣米船。
同罗曙云过王崇芳垂云阁夜话,明末清初,张穆,昔共仙山饮石泉，云房璿室卧春烟。醉馀梦宿梅花月，游倦归来莲叶船。夜映丹光蒸五色，云瑶珠树隐三天。相逢为忆山中事，竹杖芒鞋又隔年。
江上见芙蓉,明末清初,张穆,草花江渚乱，舟晚见芙蓉。独立自无侣，秋波何处从。倦垂红萼醉，低映碧漪重。空怅年年客，家园怅不逢。
佛山宿陈绿图水阁,明末清初,张穆,宿雨深村树，炎消水阁空。今年见秋早，终夜对荷风。窗寂虫初语，林光月乍通。何曾外廛市，喧断绿香中。
挽叶金清,明末清初,张穆,古人性命友，岂谓世俗中。金清夙幽根，性每移云松。我昔浪少年，志慕鸡犬雄。终能罢游宴，把手四百峰。指顾葛仙坛，不与千金通。谁复春听瀑，弦琴晚临风。相期人已远，独立看孤鸿。
挽陈尧卿,明末清初,张穆,大化本漠漠，有意非其真。达人造天地，坐啸窥无垠。先生晚苦节，乐道非乐身。兼旬九啜食，此际无故人。我苦窜空谷，木食守素贫。岂忘左桃义，为世留道津。
过澹归和尚柚堂,明末清初,张穆,清秋肃肃坐岩扉，九月严霜暗上衣。檐外闻香知果熟，堂前留草听虫依。疏林钟后无馀响，残月楼中有剩辉。犹爱闲云寒未举，丹山岩畔破香归。
山中避乱怀故园亲友,明末清初,张穆,念得馀生愧饭蔬，力田重忆故人初。巢云尚累牵鸡犬，饮谷犹能与鹿徂。五月雨深松阁梦，兼旬烽断莞城书。三都正是愁珠玉，桑里贫交草满闾。
社集水月庵,明末清初,张穆,水庵僧静野鸥多，只合清秋日日过。花压小桥通酒艇，笛闻空浦散渔蓑。丹枫渐落晴江叶，素月将洄远岸波。何必种桃堪隔世，自无闲客叩烟萝。
除夕徐将军幕度岁,明末清初,张穆,年年幕府重留宾，国干如云古帅臣。知己梦惟存范式，长鸣心竞托方歅。天寒更助高牙肃，帝泽先归细柳春。岁晚锦堂开绮宴，醉乡忘记未归人。
送别,明末清初,张穆,南溟有神鱼，百里见崒峍。呼吸潮汐奔，动息安可悉。我生愧细微，勺水锢其质。智力既已殊，大小乌可匹。真宰今厌兵，春风扫寒冽。有客将何之，万里操仁术。余当老空山，偃曝思朝日。
寿曹太史能始先生,明末清初,张穆,曾闻采灵药，言在三神山。中有长年人，往返紫雾间。平生思梦见，乃竟亲九还。少年颂高名，北斗不可攀。清声沸郑卫，太古遂见艰。百年铸雅乐，二酉多所删。虫鱼蚀奇字，脉望如转环。金鼎舐鸡犬，尽可超玄关。噫余籍朱明，武夷易胎颜。希蹑云汉游，所望非驻颜。
移家石鳞山留别同里诸公,明末清初,张穆,一片轻舟出浦烟，芦花枫叶满霜天。逃禅尚堕耽山癖，投老同为去国怜。湖柳或思张绪后，草堂争似少陵迁。桃花倘引寻春入，不愿人间说代年。
山中元日,明末清初,张穆,布袍落落老年华，兴到云山遂作家。淑气暗传堤上柳，晴霞红染洞边花。志存遗世轻贫食，诗偶逢春不惜奢。岁岁未能捐夙习，栽桃放鹤傍溪沙。
游三洲岩,明末清初,张穆,海外仙山世不求，西来奇洞见三洲。多年积乳纷成像，五月阴风预作秋。字蚀藓崖参亥豕，松摧雷雹化龙虬。几人乱后添幽事，草没烟横恣鹿游。
题画马,明末清初,张穆,争言龙种形神异，千里犹疑一日迟。聊写风沙开万里，恐无天马为人骑。
苍梧,明末清初,张穆,渺渺寒流下桂津，一江清绝罢垂纶。翠华不返悲瑶瑟，苍昊无言剩草臣。双马自投青霭去，孤舟惟对白蘋亲。前山都峤称仙室，寂就丹砂谢俗尘。
秋夜怀陈九畹,明末清初,张穆,空庭独立对参横，风气移情百虑萦。金尽祖生还任侠，时危陈涉不慵耕。震邻飞羽征兵急，畏路停车揖客轻。已扫人间无限累，为君归计每屏营。
寿卫菉园,明末清初,张穆,百年过半信闲身，离菊堆金不称贫。千古遗弓终抱恨，十年磨剑尚如新。澹能鲁酒供高客，豪任齐纨散舞人。试问雄心销几许，从来英杰返天真。
过邝无傲新斋雨宿 其一,明末清初,张穆,五载一以过，衡门经数迁。百年耽水石，五亩足云烟。乱去知交重，秋还岁月偏。劳生何以托，修證有前贤。
过邝无傲新斋雨宿 其二,明末清初,张穆,闲庭风雨夜，翻忆少年游。始愧境无实，知君心渐休。绿烟沉浦树，凉气助江秋。一夜寒塘长，疑闻众壑流。
送别曹方伯 其一,明末清初,张穆,岭树初承露，温风尚绿莎。晴霞垂绛节，大道候明驼。勺水惜不饮，名山愁易过。如闻宝林路，此地法云多。
送别曹方伯 其二,明末清初,张穆,逢时能勇退，真羡季鹰狂。讵有鲈鱼美，应怜松桂芳。独归秋水外，心倦野鸥旁。万里珍行笈，十重只砚囊。
书怀 其一,明末清初,张穆,湖堤树昔手中栽，岁岁成花几见开。秋水暗添鱼欲舞，晚烟横断鹤忘回。沙棠舟小僧同泛，蓬荜门深客肯来。尚忆故林归未就，独吟空笑老相催。
书怀 其二,明末清初,张穆,林皋晴好引雏行，辟地湖南漫课耕。学道养年非肉味，爱闲终日在莺声。碧云暮合佳人渺，芳草秋生苦菊生。物外徜徉谁作侣，岩僧惟有白云情。
书怀 其三,明末清初,张穆,浮云野鹤自为情，安用公侯识姓名。林有围棋花并落，船非丝管耳常清。贷钱买石贫犹乐，采药调心癖已成。长笑世情浑欲醉，愿施珠玉向谁倾。
夜读刘良倩诗寄赠,明末清初,张穆,年当霜鬓惭征逐，每念名山构林屋。杖藜千里行云烟，岂意幽人值空谷。秋风落木吹荷衣，把手前岩友麋鹿。名言久向石室扃，谓我知音许披读。珠光出海百尺芒，一夜寒窗睡难熟。
三城曲,明末清初,张穆,柳市春风白面郎，横街挟瑟过尘香。水楼花气江城月，无计青钱买夜长。
送月师,明末清初,张穆,青山曾许共诛茅，斸石锄云向岭坳。麜鹿无心来竹院，一镫清夜出林梢。
送沈郎,明末清初,张穆,岭云梅树霭参差，千里香留叱拨迟。老去离情消不尽，识君方恨别君时。
中秋夜宿浈阳峡,明末清初,张穆,凉飔因候发，山气已萧森。数日峡中酒，徒辜秋半心。湿云愁不解，高影乍浮沉。千里群峦合，安知古月深。
望观音岩,明末清初,张穆,幽洞悬孤岫，无由止去船。危栏凭怒浪，立壁绕饥鸢。空翠寒如画，孤高峭入烟。洛迦闻海外，且慰化城边。
辛巳元日,明末清初,张穆,中岁倦尘鞅，风流寄竹林。年深知道力，斗转会天心。气至花知律，情娱鸟自吟。胡为慧男子，生死肯重任。
冬至后一日集程内翰蕺庵同诸子赋,明末清初,张穆,今日良宴会，鸥集还江涯。况当万里合，斗酒安足辞。天气方自北，馀力被南陲。震厉海水立，阴惨霜霰随。节候微阳生，严风岂其宜。乱世思饥寒，出处皆颠危。余生过半百，早岁谁最知。朱翁涉盛明，先我熙皞时。怀古探禹穴，鬼斧蟠蛟螭。有子敦父执，步履惟古师。王郎当弱龄，文采夙所称。吁嗟六月息，泽畔歌独行。雁门高畸客，睨世皆榛荆。喷墨抒奋怀，风雨生轩楹。谭子交乃后，雅度如春晴。名山肆广目，柔翰何纵横。主人程秘书，异骨分仙翎。淩虚振六翮，高唳鴳雀惊。愧我已衰齿，坐厕刘公荣。引杯挹雄谈，坐使寒冽生。
寿卢臣虎,明末清初,张穆,少年忽老大，尘宇空茫茫。不知文酒欢，去日如电光。维君性孝友，举止诚可方。每叹值乱离，汝最敦伦常。忆昔老父在，先公籍同堂。蔼然宗古道，操履如冰霜。颇从孔李谊，得接历世芳。子弟纷玉树，云兴足自彰。余年在君后，终愧德业荒。愿以兔丝弱，常依松柏苍。
珠江寄寿邝无傲,明末清初,张穆,早岁同依达者游，万般看彻雪盈头。已非甲子谁能管，自向人间不解愁。化佛毫端常示现，乞花书外更何求。怀君倘遇玄都鹤，为问余生有底否。
寿老友陈梅臣先生,明末清初,张穆,且谢鹰扬醉共依，莫牵尘梦到鱼矶。门临沧海看云幻，里近青山信马归。直行未尝留腹语，裁诗却肯苦心机。输君晚出升平日，十四年前览德辉。
村落有士人慕画漫应之,明末清初,张穆,握粟争为笔墨资，笑从疏密论妍媸。一般清味逢人少，自写秋风上竹枝。
里门秋过有感,明末清初,张穆,里门枯草破垣齐，邻屋无烟白露低。社酒坛边思故老，莎鸡自咽路旁藜。
中秋同邹仪生张禹公郭青霞诸公酌湖上,明末清初,张穆,四方戎马尚经年，惟此湖光胜事偏。静夜水明楼阁启，终宵月色管弦延。争欢佳节携樽酒，真慰闲人对客天。重睹霓裳听缥缈，蛾眉清绝露华前。
访陈元孝北田不遇投宿僧舍,明末清初,张穆,轻舟闲信海门潮，上访玄亭水木辽。山掩夕阳愁客路，钟闻明月有僧寮。身闲却与清修合，里厚曾知理学标。一路川原丛玉树，寒香忆过敢辞遥。
即事,明末清初,张穆,门前溪水接平湖，酒舍渔家共一区。莲舫载书疑太乙，羊裘垂钓笑潜夫。蘋风不定蜻蜓立，柳色难分翡翠俱。沧海新来说深浅，他年将更问麻姑。
赠施道士,明末清初,张穆,黄玉危冠白鹤翎，王侯争奉讲真经。肩摩日月成三象，手捏风雷役六丁。岂为出神骑竹杖，每因施法别松庭。朱明洞里曾留约，鸾鹤乘间俟叩扃。
咏画鹰,明末清初,张穆,冥我抱元气，谁与化育侔。千秋见墨妙，信笔雷电稠。奋迅开老干，上有苍隼游。侧目轻万里，雄视奴鸺鹠。神存非在击，精爽惬隆秋。噫余当壮岁，慕猎平原搜。倾金购俊鹘，狐兔穷山丘。调养既已适，所往同仇雠。年衰谢驰骋，悔与物类尤。今看图画里，空助草堂幽。
送沈朗思还东海,明末清初,张穆,我闻通六津，顽铁跃清池。气类冥有感，其应能如斯。与子各天末，万里如相期。一朝恰萍梗，快合珠江湄。肝膈灿古道，日饫珠玉遗。风尘塞宇宙，肯易为人知。衰年厌征逐，行采商山芝。君亦东海蹈，此别何逢时。寸心惟自爱，秋水渺无涯。
梅花,明末清初,张穆,千山落木照寒空，别有香云独结丛。马首易逢零乱处，柴门时隔有无中。最宜鹤立同孤洁，未许蜂阑似众红。闻道玉门春不度，可怜空听笛边风。
送李乔龄北游访道,明末清初,张穆,老去惟思返旧林，乘春君独慕知音。言寻丁令须逢鹤，名过陈昂莫碎琴。想见朗吟驴背阔，更谁幽思橘中深。罗浮本有通真路，何日归来玉洞阴。
赠陈文伯,明末清初,张穆,十年炎海病相亲，憔悴琴书万里人。梁苑未逢枚乘赋，临邛谁愧长卿贫。天涯远更干戈断，梵舍愁添风雨频。闻说平生多孝友，北堂为喜紫荆春。
赠侠客万君,明末清初,张穆,万里何从见，青尊灈壮襟。龙渊犹有血，马革未消心。往事看春梦，浮生渐老侵。浩歌悲以慷，寒月夜森森。
夏日同朱竹庵陈咸懋白云山访檀园范成两师失路寻源得至蒲涧,明末清初,张穆,散步访云阙，行行信所之。寻源知有路，入室已忘歧。卧石听高瀑，披云看断碑。空山行客寂，夜语月来窥。
闻罗曙云秋耕苦潦 其一,明末清初,张穆,寒溪同浦月，十里隔秋看。诗忆穷偏细，愁应定后宽。水田时恐后，山气夜将寒。力食何多难，凄然咏素餐。
闻罗曙云秋耕苦潦 其二,明末清初,张穆,暑气霪无廋，谁倾河汉流。思君驱特处，番上钓鱼舟。贫贱知同病，艰危在有秋。何能烟火计，终忆赤松游。
蘧园温侍御旧宅,明末清初,张穆,参差云树见层楼，不贮娇歌贮素秋。赤槛桥边闲独立，斜阳衰柳自横舟。
挽家文烈,明末清初,张穆,曾从百战出重围，只手空思挽落晖。莫道孤忠有遗恨，睢阳如值信同归。
清流,明末清初,张穆,驿路自烟岑，高寒九月深。顺流欢买棹，对酒漫成吟。城郭严孤柝，干戈断远音。有怀偏不寐，清夜固沉沉。
寄怀,明末清初,张穆,孤月寒流影，花间露正繁。美人在天际，清梦隔云轩。书就逢人后，镫深旧话存。愁心向今夕，寂寞欲销魂。
元日喜雨,明末清初,张穆,春雨腻如酥，甘霖遍泽枯。幸先灯市暗，犹及麦田需。无力侵垂柳，将风入短蒲。三冬不汝见，小苑拟明珠。
移家林溪同诸子登瓶山值潦因转观芙蓉石瓮之胜,明末清初,张穆,谷风静嘘纳，乘秋结高踪。出门仰飞瀑，下折萦东峰。樵路栈苍壁，曲窣深云松。选胜不越此，方闻补霜钟。沉吟止溪潦，欲涉无由从。宝峰隔西涧，天半窥蒙茸。潭水碧崖下，洁冽涵霜冬。晴晦时不测，或已蟠蛟龙。曲涧与怪穴，名瓮何重重。溪雷恣凭怒，仰喷冰芙蓉。何须慕华顶，已足涤烦胸。
节孝诗为友人钟勚公林太孺人作,明末清初,张穆,人生重彝伦，有如日饮食。世道已衰微，慕义遂不力。天惟降贞人，用以作矜式。我友少与游，步履准绳尺。始知慈母功，陶王并淑德。早孀姑云暮，温养尽归职。抚此茕然孤，吞熊与画荻。岂特双孤儿，哀甥托残息。毌使啼饥寒，三雏一卵翼。诗礼俨趋庭，慈孝慰朝夕。夫何扰腥尘，兵刃乍孔亟。碎玉与珠沉，天人交痛惜。孝哉催裂情，无泪可复滴。国典重采风，为君宽罔极。
哭曹能始先生死节,明末清初,张穆,感恩积恨两难酬，杖策当年忆未收。先生鹤发兰台客，能似龙门破高格。时危将相同漏舟，济川无术犹相阨。君乃低徊重草茅，为梁尽欲鞭顽石。天昏海立白日倾，老臣呼天事不成。许身自殉千秋志，就养安知后世名。人生百年梦中事，感知一目无从死。天涯空愧仰天高，门生谁为存孤子。
梧州吕仙祠,明末清初,张穆,曾闻云驭紫虚来，千载残碑剩古台。采药客来逢旧迹，住山僧傍种新梅。青蛇剑去虹霓在，黄鹤楼中铁笛回。无意得游苍水畔，片香惆怅炷寒灰。
挽梁器圃,明末清初,张穆,半生饶负水云情，岂信贞松亦早倾。不谓隔天还隔世，却能无累学无生。诗如独鹤含霜洁，墨剩柔翰剪水横。惆怅茂陵书固在，不知何日索相呈。
初秋白门叶广生过登鳞山,明末清初,张穆,山门环水对斜晖，有客迢遥慕翠微。残暑酷无侵石室，新秋凉已掠渔矶。行歌青鸟疑相和，施食红鱼去复依。愧有野情收不得，葛巾芒屦礼常违。
鳞山秋思,明末清初,张穆,山馆初寒陨夜霜，径边残菊剩丹黄。石塘鱼躣欢明月，水槛鸦啼眷白杨。一壑已甘贫亦足，故园翻是老难忘。千峰路邈寻津寡，小洞三珠只自芳。
处暑,明末清初,张穆,一岁频过处暑天，单衣林麓胜情偏。田无负郭供公役，邻有藏书借为编。山市每欺沽酒近，岩居深德种桃先。宵来疏雨添无赖，尽夜绳床恣意眠。
寿梁绪仲,明末清初,张穆,朱明著录已忘年，误向人间未肯还。杖策昔曾干世主，悬壶安许识神仙。争知易外皆穷理，自爱书成不厌玄。空忆壮年驱马日，桑田沧海又桑田。
三山同方神生登乌石园亭,明末清初,张穆,石门萝薜绝纤埃，幽客春逢破碧苔。不信人间通紫府，岂知仙梦到瑶台。疏林寂响窥饥鼠，斜照无声见落梅。用向花前拼一醉，红尘牵去几重来。
送黄君简游大梁,明末清初,张穆,寒江落照冻云低，红树黄芦古道迷。万里独吟迎雪去，平生一剑带霜携。夷门尚艳停车地，汴水犹思种柳堤。曾是盛年驱马过，梦魂缭绕路萋萋。
招隐,明末清初,张穆,生化各有定，处旦应知暮。夙昔在熙恬，豪华若风雾。如鱼逐流波，未可与言悟。从兹买青山，肆彼泉石素。课特事春田，敢云耕凿苦。良友或我从，老幼各牵负。薇蕨足自甘，浊酒随所具。闲云共周旋，猿鹤庶可慕。为戒出山泉，莫引桃花路。
春晓同叶秀翀登七仙坛 其一,明末清初,张穆,不奈朝云合，春山态屡迁。偶知无再上，已是入重玄。海气遥吞陆，蒲帆邈溯天。奇怀差可慰，安惜买山钱。
春晓同叶秀翀登七仙坛 其二,明末清初,张穆,信有神仙窟，千盘入霭霞。十年思远览，今日笑相誇。云散方知海，莺啼复见花。夜闻多鹤驭，环佩曳风斜。
大庙峡早发,明末清初,张穆,昨泊溪山雨，朝霞白半笼。竹鸡啼野庙，石栗落秋风。磊磊千重峡，凄凄百尺淙。悠然采兰芷，何处托飞鸿。
舍斋居为精舍,明末清初,张穆,老去废尘事，从兹闲有由。池开净法界，地涌古仙丘。幽路依桥折，春林抚槛流。永怀在白社，今得远公俦。
题温泉,明末清初,张穆,大壑包元气，严冬不改寒。奇难供茗盌，清不受鱼竿。玄酒飞花酿，灵源怪石攒。谁能抱幽尚，长与静观澜。
湖上,明末清初,张穆,湖上新栽莲叶舟，日无尘事上心头。绿阴不管如焚暑，红蓼何知作爽秋。鱼戏浅波亲钓石，月回疏柳照帘钩。自忘身在荷塘曲，梦御西风到十洲。
挽邓参戎宇开,明末清初,张穆,祭遵儒将旧能文，廿载雄姿海国闻。兵略世曾传细柳，论交义足薄秋云。临池笔下毫偏见，赌墅棋中胜已分。何意白头憔悴尽，一丘徒有鹿麋群。
彭躬庵先生还易堂寄曾青藜魏和公诸友,明末清初,张穆,乾坤寞寞世劳劳，海外行吟老布袍。向日春灯疑梦语，廿年文酒忆风骚。每从雷雨瞻潜动，久分云山慰遁逃。闻说易堂多胜友，愿随鸾鹤绕林皋。
赠慧庵老友,明末清初,张穆,宿根犹记紫虚遗，方寸如冰只佛师。乱值红尘蒙面日，静观流水悟心时。鹿门自作团圞乐，花国先培九品基。遥忆国清寒拾侣，明明瞒得醉人知。
独夜,明末清初,张穆,水绕衡门菊绕阶，坐听猿啸冷幽怀。西风吹落梧桐叶，终夜婵娟贮小斋。
晚上聚仙坛,明末清初,张穆,天邈群真剩石坛，香回岩壑满幽兰。闻歌不见落山日，久恋明霞归路寒。
同诸子游翠岩,明末清初,张穆,幽林无路水空闻，共洗繁花涧壑分。漫说空山少人迹，不知鸡犬在层云。
过丰城观秋色,明末清初,张穆,碧溪红树试秋容，晚岫云归不隔钟。城上至今多望气，不知谁复识真龙。
惠州秋日同尹澜柱先生假寓叶金吾湖山泛舟 其一,明末清初,张穆,百顷玻璃合一湖，六桥分水入山纡。芙蓉处处汀州晚，欲问临平绣似无。
惠州秋日同尹澜柱先生假寓叶金吾湖山泛舟 其二,明末清初,张穆,白鹤峰遥月上迟，渔灯芦苇夜参差。湖山最是清深处，永福桥头鹤梦时。
惠州秋日同尹澜柱先生假寓叶金吾湖山泛舟 其三,明末清初,张穆,千林寒玉净无尘，断岸平桥紫蓼新。别有仙源看又失，石桥曾见玉为人。
惠州秋日同尹澜柱先生假寓叶金吾湖山泛舟 其四,明末清初,张穆,隔城朱阁两相看，万叠青峦晓色寒。谁好曙烟争早起，美人先抚赤栏干。
惠州秋日同尹澜柱先生假寓叶金吾湖山泛舟 其五,明末清初,张穆,暑烈初残气渐收，晚波容与上兰舟。舟中有酒不肯醉，争就朝云酹古丘。
惠州秋日同尹澜柱先生假寓叶金吾湖山泛舟 其六,明末清初,张穆,幽园选胜得篁塘，湘竹来风拂药房。百尺红楼烟里出，望中黄鹄入苍苍。
惠州秋日同尹澜柱先生假寓叶金吾湖山泛舟 其七,明末清初,张穆,放艇湖归月欲倾，秋还水气薄寒生。数声鹤唳沧洲外，唤醒酕醄已解酲。
惠州秋日同尹澜柱先生假寓叶金吾湖山泛舟 其八,明末清初,张穆,苏堤桥上玉钩斜，皎皎明河欲溯遐。无尽笙歌慰佳夕，不知凉露湿蒹葭。
丙辰初春漫赋 其一,明末清初,张穆,贫居野对惟烟水，春渐开眉弱柳间。中外正闻频举燧，风尘安得老栖山。日愁犬马精神竭，岁老龙蛇历数还。欲问疆场谁制胜，拯民曾急念摧残。
丙辰初春漫赋 其二,明末清初,张穆,海国春寒阴霭浓，朝闻瓦解六城空。投鞭却笑山公鹤，失马宁同塞上翁。多事每忧图史累，无钱常愧友朋通。故庐荒陇思归种，处处堪怜虎豹丛。
丙辰初春漫赋 其三,明末清初,张穆,元夜犹怜社酒同，他乡谁谓感哀鸿。那能终避连兵日，辄动绸缪未雨中。寒渚草青争得气，荒亭桃发自临风。长堤倚杖无人处，只有闲鸥共结踪。
丙辰初春漫赋 其四,明末清初,张穆,春还渐渐见生机，三径蘼芜静掩扉。违世未离戎马地，生涯只有钓鱼矶。愿同紫极占王气，谁拂青氛耀德辉。有限黔黎尽涂炭，更于何日解重围。
丙辰初春漫赋 其五,明末清初,张穆,清野当年策已非，兴衰时至若神机。戍楼角起川光暮，驿路人稀草色菲。书剑久藏疑有用，须眉频照欲何归。相逢愿见升平日，冰檗何曾负布衣。
苍头还山言故乡茶山离散之状感作,明末清初,张穆,神宗世号太平时，老稚春风共放眉。井里万家攒突兀，虹桥千柱筑涟漪。冶游锦瑟留江月，纵猎雕鞍出广陂。百年快事那堪保，昨见桃花人已老。三朝变态无几时，渐入萧条尚能好。连年戎马征粟刍，巨室金钱敛如扫。长官爱财白日寝，奸雄窃发何能禁。处堂谁及动殷忧，淫侈先为此时朕。偶有山童自里来，豹狼方逼市城摧。颓垣野妪啼青草，战垒遗骸知阿谁。遗骸不掩枯连镞，暮雨低原闻鬼哭。参差高阁成墟烟，永巷蓬蒿深蔟蔟。一朝故旧如秋风，零落天涯梦华屋。当知缘妄乘化来，生死劳劳苦如蓼。
茶山孟秋十三夕家奉准提镜乍发光与儿其振共瞻礼恭赋以纪其事,明末清初,张穆,念发菩提愿，应在夙世工。兹误落尘网，清饮冰露中。一室各愿力，辄应如叩钟。孟秋盂兰前，此际天人通。瑞相夜现光，将谓发众蒙。我有先严慈，皆以德淑终。每感持法谛，哀广冥福功。愿随五毫彩，永住空界空。
从陈大将军征蛮,明末清初,张穆,羽檄下云中，丛岩鼯鼠躬。书生弃椽笔，慷慨事雕弓。幕府屈群策，志士饶如熊。采旗捲朝露，猎猎飘英风。扬舲坐箫鼓，恍与江神同。将军不嗜杀，善胜不在攻。会见平蛮日，争罗拜令公。
鄱阳舟中寄仲木凯度,明末清初,张穆,矫矫湖上山，岧岧不可攀。浮云幻其端，飞鸟时往还。念我平生友，忽忽越河关。愧此双飞翼，何得同长间。芦花白茫茫，秋风欲断肠。遐思终莫致，书成枕中藏。
西湖上送秋林吴山人,明末清初,张穆,湖上千峰恋客游，此中惟爱白云秋。从君收拾青山去，墨沈香醪共一舟。
书朱明洞天图,明末清初,张穆,多年谋道罢干时，洞里真人夙有期。行拂素烟归古洞，一溪寒蕊正离离。
重登飞云巅,明末清初,张穆,青峰无恙鹤归来，东望蓬山每一杯。仙籁云深闻凤啸，惟看明月共登台。
题画竹,明末清初,张穆,谁拂鹅溪写数枝，湘江秋水使人思。疑真疑梦都非定，恍见空阶月冷时。
春园独咏,明末清初,张穆,今年花暖十分春，水郭春堤寡俗尘。多故还知贫贱好，疏庸谁取笑歌真。雕虫何若千秋业，种秫聊开数亩畇。愁忆旧游凋散却，红香同醉属何人。
哭故将军康之弟,明末清初,张穆,相期林壑结柴扉，咫尺溪山见面稀。赍志未酬当日泪，失时空作百年归。敢言见鹿心生猎，谁共闻鸡恨已违。三问英灵浑不答，苍苍冥寞复何依。
寄孙道人,明末清初,张穆,小苑低墙见远波，繁桃弱柳醉春和。雾含曲沼泉初动，花散闲窗蝶渐多。方术静披添圃药，道经遥借自烟萝。偕君浪涉人间世，搔首苍旻发浩歌。
将隐海上,明末清初,张穆,回看运会复何营，现在都归夙妄情。劫火几时灰并烬，颓波谁谓致澄清。足知贫贱为生拙，且喜行藏著处轻。快睹巨涛朝浴日，风尘不向海门生。
兵戈日与西越诸君隐居湖上,明末清初,张穆,川原无地不风尘，且向渔樵共隐沦。芳草断魂谁是侣，孤灯燃梦客中身。人人远忆桃花路，日日愁看虎豹邻。从古士穷方见节，采薇相饷莫忧贫。
哭何公子皇图,明末清初,张穆,破浪东浮一叶来，无媒干策独徘徊。连城到处难酬价，天柱何期竟见摧。奇句定教山鬼泣，雄姿辄使世人猜。乾坤正启明良日，泪洒秋风不尽哀。
开春赠陈献孟,明末清初,张穆,夙昔热中士，少年重有君。楼成无卧客，塞上有空群。晓色丽新日，寒霾失故氛。老年希见治，愿睹际风云。
梅花岩,明末清初,张穆,寒岩低湛水，爱惜暗香开。地静宿花落，崖悬险磴回。残棋归羽客，野果恋山孩。更有茅屋敞，终宵见月来。
石巢,明末清初,张穆,前身如有托，地复得岩西。老幸资筋力，天遗信杖藜。青崖馀鸟迹，空劫待禅栖。远慕巢云者，无心与物齐。
动秋台,明末清初,张穆,岧峣振衣立，长啸淩秋空。台晚清阴远，林佳爽籁通。云归樵路久，梵放竹烟中。坐久真忘世，何知客与同。
云门栈,明末清初,张穆,千尺临无地，嵯岈敢厌劳。石渠牵薜带，草阁没云涛。梦去罗浮近，歌思蜀道高。掩关春独度，未许越猿猱。
赠别王郎,明末清初,张穆,万里关河路，何年挹笑颜。从来肝胆处，见此别离间。宝马五花色，霜刀双玉环。分携迢递去，红叶落秋山。
冬十月望同破浪师登动秋台玩月怀大车戒固二公,明末清初,张穆,孟冬寒未肃，山月好晴光。落木无留影，疏花暗有香。远峰分霭色，近郭失岩霜。我欲呼同调，高吟彻上方。
月夜承大车朽木戒固三上人朱中和陈圣阳二山叟过访诗谢,明末清初,张穆,好月成佳夜，登临岁岂多。邻翁惜胜事，结衲重相过。云懒遥归壑，蝉高已渡河。松门宵不闭，鹤听绕岩阿。
罗浮杂咏 其一,明末清初,张穆,芳绿静含烟，悬泉散碧天。春山不须买，石上剩青钱。
罗浮杂咏 其二,明末清初,张穆,坐石拂溪云，山空群籁绝。无心理钓丝，爱此一潭月。
罗浮杂咏 其三,明末清初,张穆,寒梅万树春，十里入香云。梦与缟绡远，参横翠羽闻。
罗浮杂咏 其四,明末清初,张穆,夜凉山雨佳，然灯校仙箓。云晴溪气香，窗外胡桃熟。
罗浮杂咏 其五,明末清初,张穆,入谷闻空答，溪深六月寒。松风三十里，常作九秋看。
罗浮杂咏 其六,明末清初,张穆,肃肃霜林静，高岩悬玉镜。何处壑中猿，一啸千峰应。
罗浮杂咏 其七,明末清初,张穆,过雨濯芙蓉，轻烟散桃萼。曲涧吹古香，流入西窗角。
罗浮杂咏 其八,明末清初,张穆,石榻寂不寐，松风鸣夜弦。三更山月晓，蟾影覆人眠。
罗浮杂咏 其九,明末清初,张穆,邈矣逃闇叟，高风不可亲。白云缄石室，留取付闲人。
山中吟,明末清初,张穆,采芝暮言归，紫云生谷口。山空明月秋，倚石不知久。
秋林独往,明末清初,张穆,闲园久闭生秋竹，坐石微吟爱幽独。桐子初收歇众芳，良月窥人皎如沐。扑窗残月静有声，夜气萧条肃心目。临溪行欲采芙蓉，何以遗之向空谷。
钱塘泛月,明末清初,张穆,千峰欲夕紫霞催，碧水澄澄画舫回。箫鼓渐沉荷叶冷，胜情偏在月初来。
抵家山故旧多死丧作诗自励,明末清初,张穆,既生五独世，富贵无久常。患在贫贱中，种种皆苦忙。贫贱穷易返，富贵耽岂遑。回观身渐轻，一切如秕糠。所慕所师友，汲引圣贤旁。西方有古佛，愿力披十方。释家本吾师，宣说极已详。诚信念不断，身出莲花房。五色若车盖，沐浴随香光。尘砂视珠玉，地尽七宝装。帝网绚行树，风籁含笙簧。鸾鹤会百音，讽念和轻飏。时无寒暑逼，心地咸清凉。物情远善业，淫杀竞自戕。垂老忘归期，愿与恩怨商。
罗浮云水寺晦杲禅师至茶山见过时方病呈以偈言,明末清初,张穆,贫无一物可相将，随地拈花供十方。觌面勿云相见晚，维摩多病正同床。
昔年黄州北郭游古寺曾作偈言复举似杲老人,明末清初,张穆,劫劫劳生未了痴，今朝不作梦中疑。桃花自解传消息，不到春回那得知。
数年间白兔渐繁息诗以纪异,明末清初,张穆,我闻东海月，上有太阴精。一点庚星朵，千秋白玉名。乍同辽豕见，渐与羝羊争。凛凛干戈日，忧时纪异征。
故人叶金清治鼎不固殒诗以吊之,明末清初,张穆,高洁当如鹤在津，此来当是谪天人。涵虚笑返鸿蒙气，混俗难窥静远神。泉石绝无秋后约，乾坤空过梦中身。从今不悔知音少，修竹千年自结邻。
同袁长伯公叔海客闲步观涨怀罗曙云卢升爵诗以招之,明末清初,张穆,为怜秋水渺，浩浩湛清霄。匝鹭随兰舫，行鱼过石桥。绿沉禅院画，花落钓矶潮。愿惜兵戈日，追寻敢厌遥。
里门秋过有感,明末清初,张穆,狐狸昼处旧华居，恶木交衢不及锄。愁问居人懒垂手，长饥犹畏长官驱。
惠城逢曹子介能始先生季子也感其艰难出死诗以赠之,明末清初,张穆,昔曾为客大梁门，老去怀恩梦里言。门下苦怜存赵武，天涯今忍见王孙。共逢落叶当秋路，莫认荒台是故园。欲扣存亡不能语，满江烟雨咽黄昏。
闻茶山故宅复为贼燬,明末清初,张穆,家同萍梗定何时，空负柴桑掩柳丝。未雨拙鸠怜有妇，在阴鸣鹤已无儿。道从得丧知深浅，梦亦艰难出乱离。已向有生明幻影，求心时作牧牛词。
访苏存晦山居,明末清初,张穆,何日驱鸡犬，峰头纪汉年。能无苦霜露，直可谢风烟。下视初生月，闲商已过天。秋晴怜美夜，极目念枯田。
拱北楼,明末清初,张穆,崇楼杰构不辞华，复见雄标百里霞。黑海浪翻河伯国，绿杨风细五侯家。雕梁紫燕回珠浦，广陌名驹出渥洼。高阁昔誇滕帝子，一时文物近天涯。
浙西童伯旃俞右衡丁震生张道柯过集简玄升江皋小筑林下分韵,明末清初,张穆,蒸烈应长夏，赤日怀清阴。美哉林下人，水木娱孤心。幽竹荫修绿，重湖开素襟。选石招胜友，罗轩列尊鬵。高谈一何绮，雅趣同徽音。微风拂柔枝，鱼戏波天深。良逢惜万里，仰叹高飞禽。
西濠夜月,明末清初,张穆,新欢旧梦一身存，夜雨江楼冷月痕。寂寞寒潮自来往，灵槎今已隔仙源。
西郊社集同岑梵则王说作柬屈翁山高望公诸子,明末清初,张穆,西郭林泉异昔游，萧萧禾黍不胜秋。路回野渚循绀殿，海引明霞结十洲。佳节漫从戎马过，馀生愿傍法云休。岩栖得共桃花隐，满载山光上小舟。
酬客,明末清初,张穆,吾本罗浮鹤，孤飞东海东。宁随南翥马，不逐北来鸿。坐爱千年树，高如五尺童。乘轩亦何苦，随意水云中。
送姚菊里,明末清初,张穆,独卧江林辙迹稀，清飔离芷愿多违。正闻啼鸟迎宾至，不忍鸣榔送客归。黄叶拂波秋作态，墨花盈榻日相依。桥东更许寻谁过，此别悬悬在钓矶。
小姬索赠,明末清初,张穆,字字如珠散彩云，绿窗明月照清芬。十三学得颦眉画，心爱含桃艳出群。
睡凫,明末清初,张穆,浦溆萧萧澹远天，黄芦芳芷恣深眠。迹同云雁嫌高慕，生近沙鸥共狎怜。敛翼不同滋晚露，飞魂何处破寒烟。闲庭弄墨图秋色，谱得栖情梦不全。
梅花,明末清初,张穆,罗浮珠树美人遐，好月依然照古槎。风度疑铺梁苑雪，泉流不是武陵花。为存气格标群艳，自树香花作一家。我有肝肠谁共许，日将冰雪对寒葩。
崔子霞仙人故宅,明末清初,张穆,清漪匝匝绕横塘，山阁常闻见暯光。别酒月生潮欲满，仙踪馀有杜兰香。
霍山古循之仙洞雷江东去数十里望之如奇云巫进隐居其下皆称泉石之胜诗以先订 其一,明末清初,张穆,远峙看天半，奇云不易逢。幽闻无虎豹，翠欲滴芙蓉。气隐仙灵宅，秋藏野客踪。何时残暑尽，相待扣山钟。
霍山古循之仙洞雷江东去数十里望之如奇云巫进隐居其下皆称泉石之胜诗以先订 其二,明末清初,张穆,空负烟霞趣，名山此独疏。岂缘供眺咏，犹已寄清虚。仙路馀松桧，云潭近石闾。秋风便杖屦，先访辋川居。
咏兰,明末清初,张穆,轻风吹广袖，兰气乍清飏。自作闻秋味，何言大国香。咏歌行且止，结佩意空长。惆怅怀公子，青鸾为远将。
暮春同叶秀翀欧伯梁族叔游罗浮至乌坭塘日晡访孔唐之不值留宿园林,明末清初,张穆,岚翠空濛鸟道长，野情随暮托山庄。归云晚合千溪树，垂柳春深十里塘。石榻梦回闻远瀑，松花夜静落寒香。主人采药知何处，惆怅青山满草堂。
宿白云寺,明末清初,张穆,行行上翠微，石径野棠飞。采药逢仙侣，闻钟起道机。天空双鹤度，山静一僧归。倚槛看云海，层城隔夕晖。
羊城王公子有小史秀儆绝伦远别还家以纨扇素挥去燕并题赠之,明末清初,张穆,今年别似去年时，海国秋花散绿漪。轻薄共怜王谢客，蹁跹如见赵家姨。难留珠箔霜前影，肯负红丝社后期。惆怅送伊何日返，不应容易傍人篱。
与李伯昭过霍子远日宿其林园,明末清初,张穆,寂寂寒塘春雨消，梦归银浦夜迢迢。刺桐花下三更月，无意窥人过小桥。
闻罗曙云秋耕苦潦诗以慰之,明末清初,张穆,寒溪同浦月，十里隔秋看。诗意穷偏细，秋应定后宽。水田时恐晚，山气夜先寒。力食何多难，凄然念素飧。
泊舟女儿港风益厉日醉胡家书其壁,明末清初,张穆,漭漭湖风吹浪花，数椽茅屋绿烟斜。小姑妒杀垂杨下，独倚红栏作酒家。
泉州有侠公子陈法瞻为客报仇留武昌张布衣家孟秋同徐明宇追访及麻城去二日矣题诗记怀,明末清初,张穆,剑客初辞黄鹤楼，秋霜夜夜淬吴钩。我从三楚寻应遍，君自双城去不留。壮士定从知己死，肝肠须向古人求。知名何必曾相识，易水千年总一流。
月夜与姚君作陆青章泛舟,明末清初,张穆,姑苏春事艳阳天，楼阁家家柳浪连。画舫按箫传内苑，石楼分水出花田。烟埋碧瓦春初暖，月上芳堤夜正圆。醉去不缘尊酒力，柔香吹过别人船。
白公堤吊五人墓,明末清初,张穆,激烈苟相感，捐躯未足论。从来有心汉，死不为殊恩。
游仙华山,明末清初,张穆,秋云静处见林扉，何必桃源世与违。岩畔石人风共语，屏前仙女月同归。时看驯鹿眠花影，远听啼猿出翠微。浪迹欲寻尘外侣，此中长挂薜萝衣。
游张九岳先生西园时先生已捐馆,明末清初,张穆,名园闲寂美人遐，满避馀香旧墨华。石隙紫兰幽自放，无人饥鹤啄残花。
同林异卿赵十王陈泾伯徐器之许有介观春饮建昌黄伯圆旅斋,明末清初,张穆,东南麓崔嵬，溟渤为险设。王气摩荡中，海日丽朝晰。阳和释淩寒，万里解霜雪。草实当自知，梅魂乃横绝。辞家事游览，桂影数盈缺。客心重岁时，贫贱思岩穴。朋侪半酒人，敦义秉气节。乱世乃见亲，古道固未灭。对酒对醉归，年华可谁说。
移居桥西,明末清初,张穆,数载兵荒值播迁，故溪兰芷别年年。性宜临水非因钓，道不逢时漫力田。选石但存丘壑意，构堂方近板桥边。不堪更有风尘话，心倦逢人白昼眠。
中秋惠城偕朱竹庵苏印潜集叶金吾来鹤楼重晤胡牧公叶洁吾酌酒待月,明末清初,张穆,秋色江城暮，登楼快事饶。琼台淩夜气，石磴上寒潮。过雨舔高爽，遥香忽暗飘。无端海槎客，得集斗牛标。
冬至野步寒梅独放 其一,明末清初,张穆,梦里久相失，幽情杳未通。无端板桥路，偶得水旁中。孤月亦有侣，闲心难众同。谁将可怜质，画赠向诗翁。
冬至野步寒梅独放 其二,明末清初,张穆,大地任红尘，空山独洁身。后人成晚节，先气不因春。芳菊惜不待，奇香难自沦。含情为延伫，天末念嘉宾。
过清江,明末清初,张穆,空江豁遐瞩，四照青芙蓉。草木伤殊代，村墟剩战烽。山光不隔雨，地转屡悬峰。无限沧州意，凭栏羡鹤踪。
和曾旅斋登飞来故地,明末清初,张穆,成坏归今古，仙宫亦劫灰。曾看金法界，已失玉楼台。绝壁云犹护，荒山客独来。徘徊念猿鹤，肯依碧山隈。
林荃漪招游圭峰,明末清初,张穆,青玉如削圭，远涧下城市。重过山水间，每羡云霞迩。客有赏我情，斗酒先为理。行经昔战垒，中外同倾圮。陇亩见遗镞，残垣啸狐豕。崩厓抑鸣泉，过雨乱清泚。径荒石半芜，碑剥苔犹紫。倦憩松门石，极目问千里。青嶂势有穷，黑海复何底。指我双青门，怒浪常如驶。悲哉宋祚移，志士皆誓死。天风惨不回，谁与文山俟。
宿柚堂,明末清初,张穆,清宵肃肃坐晴辉，九日严霜暗上衣。檐外闻香知果熟，堂前留草听虫依。疏林钟后无馀响，独脚铛边有胜机。为爱闲云寒未举，虎溪岩畔破春归。
宿西濠陈豫俊水阁 其一,明末清初,张穆,海岸秋深月已残，数声羌笛倚楼寒。西濠旧是笙歌地，空忆花前十二栏。
宿西濠陈豫俊水阁 其二,明末清初,张穆,新欢旧梦一身存，夜语江楼冷月痕。寂寂寒潮自来往，灵槎今已断仙源。
咏水仙,明末清初,张穆,百卉惊寒各息机，庭前群玉正芳菲。烟消洛浦美人出，淇上黄陵帝子归。粉面半遮疑密语，冰心无垢羡同依。清泉不负称仙字，山泽何人重素辉。
题八骏图卷 其一,明末清初,张穆,穆王西返八龙空，留影犹能百代雄。身染瑶池五云色，至今毛鬣散秋风。
题八骏图卷 其二,明末清初,张穆,天马豪闻绿耳名，谁能捉影见精英。今朝笑得逢良父，半幅鹅溪自解鸣。
题八骏图卷 其三,明末清初,张穆,飙云掣电绝商量，赤焰奇姿夜有光。共爱青丝挽垂柳，莫教容易献昭王。
题八骏图卷 其四,明末清初,张穆,桃花叱拨绝流归，所向何常有是蹄。贫道从来爱神骏，不知何事到天涯。
题八骏图卷 其五,明末清初,张穆,杨柳青青草色幽，雄心阔向玉关秋。乾坤有限纵横画，迟尔华阳卸络头。
客中春暮答陈拾遗邝金吾王中书即次拾遗韵,明末清初,高俨,离家一日即生愁，况复长年在路头。乡梦不通三月雨，客心如感二毛秋。途穷旧国看芳草，日落青江送急流。感念密游多旧好，新诗频惠莫能酬。
遣兴,明末清初,高俨,不觉风流换少年，花开花落笑花前。名能累我身虽远，贫不干人世莫怜。日晚驱云开竹户，春晴引杖听山泉。此中兴味谁能会，试问逍遥李谪仙。
江上早秋,明末清初,高俨,节次韶华若水流，百年又去一年秋。闲将白眼看浮世，不意微霜上黑头。合浦明珠非所贵，茅君真诀定行求。沧浪浩荡无边岸，且纵灵槎遍十洲。
春晴郊行适逢陆生见过,明末清初,高俨,村边行乐在晴新，款款藤枝得得春。几处花心红抱蝶，隔山泉眼白看人。身闲欲狎渔樵侣，地僻还惊车马尘。狂喜相呼过路讶，焉知皮陆旧交亲。
十六夜同谢伯子过庞公右云山馆待月得两席罢成诗,明末清初,高俨,散酌山杯笑几人，缓寻村馆得幽新。松于密处鸟生梦，月不明时天失真。隔岭潇潇来薄雨，前溪皛皛似侵晨。物情应节催心老，所学都成过眼尘。
因乱移家后至佛山假居梁冰甫楼馆,明末清初,高俨,潦倒馀生事可哀，一身经乱几千回。未能拔宅成仙去，又自慵春入市来。亲友雅情频过语，竹梅凉荫晚兴杯。贫居举眼无他物，惟有檐峰助咏才。
秋夜独坐对月却成 其一,明末清初,高俨,广汉无尘独坐中，桂枝摇影上林东。渐分杯茗泉花洁，即照关河雁路通。到夜盈亏原是定，逢时观赏莫教慵。南华一会蒙庄叟，别有心期与物同。
秋夜独坐对月却成 其二,明末清初,高俨,最寻静处爱诸峰，云水悠悠莫定踪。一乱世人时易去，两中秋月夜难逢。酒当极乐从心醉，事可无才任性慵。谁说茅檐负佳节，未眠江寺已鸣钟。
古洞,明末清初,高俨,行经古洞入涂溪，物类移尝气不齐。恶犬吠林如猛虎，野禽投食伴家鸡。雨晴虹截山腰断，雾重蛇行竹尾低。暗忆生涯多郁恨，水声呜咽路沉迷。
小园新成,明末清初,何巩道,竹路通茅屋，清阴自一家。江声将欲上，日色未曾斜。花嫩红当砌，鸥轻白在沙。解忧惟有酒，无计却流霞。
小园新成,明末清初,何巩道,鸟飞安所托，叶脱亦何依。以我久荒落，还栖旧竹扉。院晴花渐吐，溪暝月初晖。艺圃非容易，从来此意微。
忆舍弟,明末清初,何巩道,秋风吹客泪，万里忆南冠。失路知谁问，无衣念汝寒。斗光观剑易，狱暗寄书难。更有初来雁，联翩不忍看。
秋吟,明末清初,何巩道,隔竹西风送暮蝉，潇潇疏雨意茫然。数茎白发添诗债，七尺青藜挂酒钱。地静野鸥长点水，日斜村柳自生烟。交游十载凋零尽，独有遗民侣葛天。
寄李五多,明末清初,何巩道,闲情不与外人知，微有雄心对奕时。半榻青缃何处宿，满园黄叶未曾窥。自沾白露名花早，偶失金鞭驽马迟。多谢故交长入梦，拟携文字远相师。
寄郑宠将,明末清初,何巩道,归见庭花一地红，沉吟方恨昨宵风。已无鸿雁来从北，空遣伯劳飞向东。溪色静同诗寂寞，月痕斜与梦朦胧。褰裳岂惮香山远，更有仙山在海中。
寄李子将,明末清初,何巩道,几度吟成欲寄君，乡园竹马旧同群。文章知己童以老，离乱关情合又分。花有半旬含宿雨，月无终夜隔重云。酒兵攻破愁城后，共拟诗坛擅一军。
过武侯祠,明末清初,何巩道,天涯争奉武侯祠，千古英灵想在兹。鱼水亦知能遇主，江山终恨不逢时。南阳大势言曾早，西蜀偏安计已迟。徒使老臣频拜表，出师心事至今悲。
舟次三山渡口,明末清初,何巩道,江山哀吟四悄然，茫茫身世暮云天。闻潮始觉千层浪，见火方知一点船。作赋久淹刘表地，封侯空想仲华年。荒鸡若肯催残夜，定挽扶桑向日边。
泊甘竹滩上,明末清初,何巩道,三月春寒似岁寒，片帆何事宿层滩。打篷数点惊疏雨，入梦千声叹急湍。蓑影渐同衰鬓乱，灯花空对壮心残。渔郎飘泊君休笑，渭水桐江总钓竿。
送王羽左归吴门,明末清初,何巩道,暝树殷红叶欲飞，江东迁客久思归。数声龙箭频催梦，万点鲛珠尽湿衣。岁暮临岐空自惜，天涯投分肯相违。幽心若许留南海，明月年年为尔辉。
重过西园,明末清初,何巩道,几啭初莺语，西园春尽宜。每於好花处，转忆少年时。紫玉纫兰叶，红牙按竹枝。徘徊行酒地，空见粉墙诗。
秋思二首 其一,明末清初,何巩道,四望秋光独抚膺，无穷衰草汉家陵。苍梧万里人何去，湘水千秋怨不胜。苑废但看麋鹿过，台荒空见牧童登。故侯久作乘槎客，莫向江鸥说替兴。
秋思二首 其二,明末清初,何巩道,忆昔孤征羽檄飞，老臣憔悴愿多违。徒令皓首泉台远，无复黄冠旧里归。第宅久辞春社燕，子孙难守故山薇。南陔欲咏伤怀抱，十载逢秋泪满衣。
易兼上人见访不值,明末清初,何巩道,水竹苍苍闭草庐，夕阳闻道客停车。多情正好留名字，归见芭蕉不见书。
日日诗三首 其一,明末清初,何巩道,日日貔貅拥六街，东南阴气半为霾。红尘扑岸飞阴火，白浪横滩泻积骸。燕恋众雏盘旧垒，蜂怜残蜜守空厓。野人不问兴亡事，只觉秋光到处佳。
日日诗三首 其二,明末清初,何巩道,日日浓烟压竹楼，忽然风雨送新秋。回思小别犹怀恨，不信深杯为解忧。侥屋浅苔微见色，挂松高瀑尽成流。何年烟水浮家去，同住湖心一叶舟。
日日诗三首 其三,明末清初,何巩道,日日悲笳海上来，萧条风景暗相催。惊潮打鹤闲犹立，深雨迷花尚斗开。晚出不知心所往，夜吟惟有影相陪。天涯纵得投闲地，庾信江南未免哀。
过澹园忆欧子建父执,明末清初,何巩道,斯人不可作，怀古向残园。末路独相忆，高风谁与言。壁虫乾有字，篱竹老无孙。莫问三千客，年年燕在门。
寄呈匡山石西堂,明末清初,何巩道,武陵回短棹，庐岳住高秋。旧路皆红叶，孤僧忽白头。岭迎乡梦入，江迫道心流。三十浮家客，无因学水鸥。
舟上作,明末清初,何巩道,峡水牵情去复斜，江痕山影两相遮。白浮舟路怜沙鸟，红落蓬窗觉岸花。远寺钟声沉野日，断桥松色锁微霞。旧游到此空惆怅，一片幽晖叫暮鸦。
偶赋四首 其一,明末清初,何巩道,柳处红桥竹处扉，吟时容易见时稀。树留春鸟啼新恨，风倚秋荷剪旧衣。病似相如长苦渴，情同王粲远相依。空林日落花飞乱，孤燕无劳更绕帷。
偶赋四首 其二,明末清初,何巩道,玉楼遥隔水中央，星列秋河自作行。裁柳可怜逢落叶，养蚕多为爱丝长。山光吐月当楼满，溪色摇花入座凉。行过故宫芳草绿，女郎羞说外家妆。
偶赋四首 其三,明末清初,何巩道,旧馆青苔雨后滋，沉吟多在欲归时。草迷断梦难寻路，花惹游丝再上枝。满院晚风移腊烛，半园新月罢围棋。琵琶怨尽商人妇，此恨谁怜白傅知。
偶赋四首 其四,明末清初,何巩道,乍暖桃花已渐红，寒来花片各西东。邻翁于我能赊酒，溪岸谁同立晚风。草色接天吟欲远，月痕沉阁梦全空。人传亦有书千纸，未必萧郎手自封。
和李子将秋吟二首 其一,明末清初,何巩道,潮入高窗雨入灯，久抛双屐与孤藤。独游南海秋时别，却忆西樵雪里登。脱叶忽添林际月，断钟还忆水边僧。读书床在江楼畔，绿尽残苔知几层。
和李子将秋吟二首 其二,明末清初,何巩道,偶向西风忆子期，此心惟有五弦知。谷闻人啸联相答，鱼觉潮声未免疑。阅尽红尘宁作我，歌残白雪总思伊。倦游归去秋村好，吟对枫林与菊枝。
送杨髯龙之楚二首 其一,明末清初,何巩道,又是春风送客时，天涯芳草独临岐。三年诗思蛮乡老，千里归心楚水知。梦断分明闻晓角，酒醒依旧对残棋。江生有赋无劳读，海外魂销与别离。
送杨髯龙之楚二首 其二,明末清初,何巩道,细雨阴阴暗郡城，东风吹急暮潮生。别非垂老偏多泪，归已无家复送行。一路峡猿哀旅梦，几船渔火照离情。武陵烟水容人住，为买湖田待耦耕。
燕京怀古,明末清初,何巩道,离离宫阙古消磨，十里黄云日入河。见雪渐怜南国远，闻笳方觉北人多。千金易致燕台骏，一去难听易水歌。惟有年年名利客，帝城头白尚蹉跎。
咸阳怀古,明末清初,何巩道,阴阴柳色乱啼鸦，三辅人烟落日斜。白帝难销天子气，青门空老故侯瓜。地形有险称天府，秦树无情锁汉家。渭水向东流不住，贾生高论至今嗟。
邺中怀古,明末清初,何巩道,漳南望断客愁新，往事悠悠起战尘。地下奸雄无用处，别时歌舞可怜人。河声入梦俱成泪，草色生秋不计春。欲向西园访公子，夕阳黄叶落纷纷。
沛中怀古,明末清初,何巩道,离离烟树夕阳红，立马徘徊识沛中。不见帝图阶尺土，但闻云气在高空。路边鸡犬知新市，地下韩彭泣大风。今日江山零落尽，酒徒犹自论英雄。
姑苏怀古,明末清初,何巩道,青山犹绕阖闾城，百战苍茫草自生。三尺属镂忠愤尽，六千君子霸图倾。枫低湖岸先秋冷，月出宫墙隔水明。麋鹿相逢君莫叹，越台无限鹧鸪声。
坐雨得月,明末清初,何巩道,秋风江上城，残月雨中明。愧我青尊尽，教人白发生。湿灯摇草露，凉叶动虫声。共作天涯客，登楼正有情。
甘竹滩口占,明末清初,何巩道,步月出滩上，夜归人语稀。竹风喧一巷，萤火候双扉。独赏兴逾远，冷吟声渐微。几时卧空谷，终日抱金徽。
与诸子游罗浮,明末清初,何巩道,又放轻帆泊晚沙，竹篱生笋柳生花。风吹蘋叶知潮上，烟出松门见日斜。屏外乞浆无杵臼，桥头包饭有胡麻。停舟不用淹歌舞，四海于今未一家。
与诸子游罗浮,明末清初,何巩道,江上团团月欲生，山河形影两分明。举杯谁得千年在，浮海聊为一叶行。照水野花迷蝶梦，倚风修竹听蝉声。沧浪清浊无人辨，濯足歌残又濯缨。
对菊,明末清初,何巩道,一秋心事与谁期，紫艳闲开九月枝。满地晓霜欹枕处，半帘疏雨倚栏时。萧条径冷长相慰，摇落情深各自悲。未及岁寒盟已早，入林休恨识君迟。
过零丁洋怀宋文丞相,明末清初,何巩道,漠漠寒烟返照时，文山当日此题诗。艰难早识谁无死，凭吊惟应我独悲。欲写遗篇投逝水，难寻游迹荐江蓠。亦曾惶恐滩头宿，一种风涛两处吹。
残夜坐海门望初日,明末清初,何巩道,星痕灯色散平林，高坐松门向晓吟。银汉望穷千里目，金乌飞起五更心。山河有气光俱动，鱼鳖无灵影尽沉。一出扶桑天自白，不劳风雨洗凝阴。
斜东村道中忆查韬荒,明末清初,何巩道,白日西斜水向东，斜东村路落花红。立当野岸迎初月，行傍幽篁爱晚风。谷响一声啼老鹳，潮平十里浸长虹。故人不见堪惆怅，葭菼苍苍在此中。
舟次虎门,明末清初,何巩道,不待推篷已怆然，舟师云是虎头门。人烟灭尽看如梦，番舶相衔望似村。风雨急来吹大块，鱼龙横去动中原。浮萍一点飘无定，何处容人更托根。
送友,明末清初,何巩道,不须长笑与悲歌，静处忘言意自多。往事渐伤人似梦，旧游空叹岁如梭。床头酒醒看红日，江上吟成对白波。忆尔少年曾入洛，归来先已泣铜驼。
寄杨髯龙,明末清初,何巩道,君归曾说事躬耕，不渡潇湘又远行。陇亩亦知能税驾，江山犹觉易生情。千秋命世才堪赏，四塞为家地必争。欲问当年丞相府，乱离同是亚夫营。
重过博城,明末清初,何巩道,不断江声似旧时，村原寥落使人悲。当杯已失千家月，顾影惟多两鬓丝。秋木渐枯猿过小，寒潮初满鹤飞迟。西风未许孤帆借，空向虬髯送面吹。
老龙道中,明末清初,何巩道,露寒犹着旧缁衣，无限秋心对夕晖。绿酒几家能醉客，青山何处不思归。鹰迎风势空中立，叶避霜威暗里飞。一触物情生浩叹，故园零落故人稀。
剑潭道中,明末清初,何巩道,月照江潭渺渺来，清秋谁识客怀哀。远村深树藏渔火，废垒寒烟锁劫灰。富贵久摒身外物，才名何似掌中杯。解帆又是沉沉夜，难得流萤去复回。
舟次新塘,明末清初,何巩道,树知潮起渐生风，海上斜阳分外红。蚬艇一群围稚子，蔗田十亩住蓑翁。云边觅路山当岸，波底观心月在空。一日离家情已切，古人何事到辽东。
惠阳归舟,明末清初,何巩道,声在秋林半是蝉，况逢沙岸夕阳天。闲身初谢吟诗债，长路谁分买酒钱。断梦忽惊千点雨，饥心空望几家烟。扁舟未遂鸱夷愿，归种苏秦二顷田。
归至芙蓉沙,明末清初,何巩道,舟路苍茫数里烟，风吹秋思晚凄然。十年故国人空老，一夜乡心月可怜。下濑船从波底起，临崖灯向树头悬。孤芦自古容鸥鹭，怪得哀吟到水边。
晚发二首 其一,明末清初,何巩道,风急扁舟渡海门，归帆高逐晚鸦喧。雪痕满岸溪边月，叶罅藏灯树里村。故土举头行渐近，禁城回首梦偏繁。烛花空对雄心尽，世事浮沉谁与言。
晚发二首 其二,明末清初,何巩道,乱后门庭无觅处，空闻猿鸟叫斜阳。近池橘叶迎风绿，占石苔花染雪黄。昔日琴书分异地，频年衣食寄他乡。只今惟有寒村月，偏照愁人行处光。
暮春归访西山呈华堂主人,明末清初,何巩道,草堂西面女墙遮，一片松窗送晚霞。学道渐知归有路，看山休叹老无家。斜阳静对吟边鹤，浅水闲开饮处花。心恋石楼成独宿，满房寒瀑月初华。
昼坐,明末清初,何巩道,昼坐高斋初放晴，当门山色背南城。花飞苔径日千点，蝇打低窗时一声。病后客怀多寂寞，梦中人事最分明。十千买酒醒还醉，醒学灵均醉步兵。
连雨,明末清初,何巩道,落花飞不起，日日怨春寒。乱笋过墙易，饥烟出院难。醉频添白袷，愁半坐红栏。无限溪边水，谁人持钓竿。
江上别李祈年,明末清初,何巩道,谷饮未终日，复为江海人。愁知芳草远，闲觉白鸥亲。独往听流水，馀生惜暮春。明朝衣上泪，同作别时新。
赠女史,明末清初,何巩道,上清秋夕降真仙，月里霓裳曲尽传。电影入帘知一笑，柳痕遮殿惜三眠。书成招手呼青鸟，歌罢翻身入紫烟。不是人间能买笑，后园孤负落金钱。
寄谢将军,明末清初,何巩道,别来常忆谢将军，武备文心两不群。地产一人钟岳渎，天生双翼待风云。剑能流血浇诗笔，墨欲飞花点战裙。勿向路傍甘袖手，残棋零乱野丝纷。
上金鸿胪,明末清初,何巩道,佩笔从王三十年，功成原不亚凌烟。久从雅尚思林下，忽领崇班近日边。景略任专兼内外，穆之心巧画方圆。何难更绾通侯印，只羡西湖一叶船。
秋日寄苍梧隐居,明末清初,何巩道,故人千里梦悠悠，落叶寒砧两处秋。旧里江山空寂寞，旅途风雪莫淹留。鸡声枕上收残月，海气窗前动远舟。闻道邻人解吹笛，山阳哀调不胜愁。
秋日过马少府署中访吴门胡玉心留酌分赋,明末清初,何巩道,凉秋偏得坐春风，鼎足高谈各自雄。小试渐知成美锦，大烹何意及雕虫。窗开晚霭光添绿，杯对斜阳色借红。醉却座中吴市客，独将残恨唱江东。
病后得杨髯龙书却寄,明末清初,何巩道,离乱交游散似云，武陵犹有故将军。书从白雁来千里，人比黄花瘦十分。粤海波涛寒处起，楚天风雨梦中闻。廿年乞食同怜病，一捻吴箫便忆君。
赠苗将军二首 其一,明末清初,何巩道,六琯飞灰日欲昏，五羊长揖大将军。金戈旧著宁波烈，铜柱新标碣石勋。海畔捧泥封雉堞，阵前吹剑吐龙文。谈时好煮青梅酒，天下英雄共使君。
赠苗将军二首 其二,明末清初,何巩道,龙旗天半拥朱门，斗大金符上将军。独领一军雄海国，高悬双眼看中原。青萍尽敛江山气，白马长流汗血痕。若许布衣谈将略，满生饥虱向君扪。
夜坐,明末清初,何巩道,雨里金波暗复明，风前银烛灭还生。升沉不定徒增感，倚伏无端更怆情。万马拥来江上响，双龙飞入斗边横。独怜深夜犹枯坐，侧耳楼钟报五更。
秋情,明末清初,何巩道,细雨江干悄自惊，旅途无限早秋情。非关食尽饥元亮，只为多愁渴马卿。吟罢老松飞宿鹤，灯残孤幕坠流萤。微名久被阴符误，且对青尊调酒兵。
酒徒,明末清初,何巩道,高楼一相呼，三五罗其侧。但爱竹叶青，不问扶桑白。英雄无所成，老作高阳客。
侠客,明末清初,何巩道,仆本屠刀人，姓名动公子。疾视气成虹，翻身势如雨。七尺命易倾，一寸心难死。
秋夜寄黄龙山,明末清初,何巩道,雨来何处最凄清，飒飒芭蕉枕上声。薄醉有心怜夜半，微吟无计候天明。吹开树色鸦争起，露出波光月忽生。莫怪所思惆怅久，难忘从古是交情。
夏日湖上口占二首 其一,明末清初,何巩道,尽日阴阴湖水清，爱闲惟有看山情。晚来更踏无人径，静听新蝉雨后声。
夏日湖上口占二首 其二,明末清初,何巩道,猎猎西风吹海天，一群沙鸟逐渔船。浮生无限江山泪，何处逢人乞酒钱。
鹤顶花,明末清初,何巩道,日午轻妆着雨新，隔帘红袖不成春。凭君莫作辽东鹤，一点丹沙愁杀人。
虞美人花,明末清初,何巩道,一点嫣然出绿苔，泪痕疑听楚歌来。汉家宫阙生秋草，惟有美人花自开。
杜鹃花,明末清初,何巩道,泪血盈盈欲寄谁，一山红雨向人吹。乡心正在花开日，莫更三更听子规。
汉祖,明末清初,何巩道,隆准峨峨徒步起，双手纵横秦鹿死。独有金戈据海滨，云是青州贵公子。
项王,明末清初,何巩道,同是当年角立人，一朝谁肯分臣主。英雄热血本难磨，重瞳不渡乌江水。
砚池,明末清初,何巩道,砚边点笔水涵清，宿墨留痕欲化冰。更有胆瓶花片落，残红飞上几多层。
笔,明末清初,何巩道,江郎开罢梦中花，又向高天吐紫霞。记得木兰僧院日，微吟题在碧窗纱。
墨,明末清初,何巩道,玉烟松火夜来多，鍊得玄冰价几何。若使一身能利物，从今顶踵任消磨。
题杏花纱灯二首 其一,明末清初,何巩道,青春花放出墙枝，半幅轻绡欲写迟。旧梦未残犹忆得，暮城疏雨走斑骓。
题杏花纱灯二首 其二,明末清初,何巩道,曲江春宴罢题诗，吟向斜阳半醉时。误染深红颜色老，只缘人世重胭脂。
感事四首 其一,明末清初,何巩道,滟潋波生不待风，路难真与上天同。吞声到处英雄血，滴入江东秽史中。
感事四首 其二,明末清初,何巩道,愁对青山调酒兵，江天无定是阴晴。谁人传到陈琳檄，不觉头风已渐平。
感事四首 其三,明末清初,何巩道,野火无光佛火红，高斋不语四山空。门非剥啄时闻响，黄耳原来解吐风。
感事四首 其四,明末清初,何巩道,勋名几度镜中看，未老犹能把剑弹。待向西秦相见日，故人方念范生寒。
种药,明末清初,何巩道,未老当为多病人，南园十亩寄闲身。药苗乞得殷勤种，莫遣愁催白发新。
种菜,明末清初,何巩道,行尽清溪到敝庐，绕篱黄蝶半畦蔬。频年学圃休相笑，千古英雄亦荷锄。
种花,明末清初,何巩道,东风吹起满林春，半里浓香十里尘。但得花开人便醉，不知谁是种花人。
和常山爱玉诗二首 其一,明末清初,何巩道,驿路风吹堕马妆，陇西流水去茫茫。枝头鹦鹉休相问，梦断春归落野棠。
和常山爱玉诗二首 其二,明末清初,何巩道,斜阳疏柳忆明妆，落月悲笳路渺茫。渭水有情通故国，归心无计买沙棠。
丽人,明末清初,何巩道,积水明素云，馀霞吐红雨。散作巫山秋，梦中自来去。广袖拂轻飙，香烟隔江树。
才人,明末清初,何巩道,四座寂无语，一人呈妙词。谁酬白雪咏，空抱素秋悲。往者不复作，后来当自知。
送客,明末清初,何巩道,送客东城暮，还家路在山。谷空萤忽散，溪断水犹潺。竹雾将沾地，松风未闭关。一宵秋月白，能得几人闲。
湖上,明末清初,何巩道,水照湖心鹤，风吹石畔莲。渺瀰谁复到，形影但相怜。树送千家雨，天浮一片田。红菱如可采，为借女郎船。
石岐道中,明末清初,何巩道,策马行秋坂，遥风起夕埃。山花临洞笑，江水向厓哀。饥獭冲波没，昏鸦背日来。忽逢村社散，一叟赠馀杯。
残腊自榄回邑舟中滞雨复送式祖侄,明末清初,何巩道,不觉岁云暮，扁舟独自归。安能忘故里，所念在慈帏。雨气连空转，江声入梦飞。明朝春意动，池草莫相违。
腊月十四夜将归复宿江楼,明末清初,何巩道,未得理归棹，还栖江上楼。钟疏遥隔水，寒浅尚疑秋。月色从今满，江声自古流。夜乌啼不住，知是宿城头。
白兔,明末清初,何巩道,秋斋双白兔，入草更分明。暂得辞鹰击，何由倚月生。眼光看世态，耳薄笑人情。愿早营三窟，无贻走狗烹。
答辅昙上人,明末清初,何巩道,空江望千里，潮落得双鳞。知尔归匡岳，秋魂悔入闽。赋皆哀寡妇，诗亦念劳人。未敢寻深隐，高堂尚有亲。
秋日区天官招过僧舍,明末清初,何巩道,轻寒吹雨入罘罳，病客心孤对佛时。野竹过墙苔色暗，落花填涧瀑声迟。梦回断磬何人醒，影认高竿此地知。犹有白莲香未谢，与君吟向远公池。
晚过野寺,明末清初,何巩道,水面初开对夕晖，曳枝松挂老僧衣。一吟冷句花都笑，独上危楼鹤尽飞。世路渐同初月曲，客心惟望晚钟微。绕湖安得千株柳，深锁人间日日扉。
客去,明末清初,何巩道,离情零乱酒杯空，白日西沉草阁红。到此柳遮骑马客，几回帘捲落花风。横吹废垒闻哀笛，倒影回塘见断鸿。别泪若能飞作雨，声声今夜打孤篷。
寄李子将,明末清初,何巩道,一归沧海独栖迟，吟入秋宵寄所思。夜气半同初月上，岁寒先向老松知。蛰龙自有腾身候，古镜宁无见面时。情到极深词不易，撚须将断始成诗。
过云梯山忆故人郑太泉,明末清初,何巩道,十年相约住丹梯，今日幽寻路已迷。地下文章空寂寂，世间踪迹尚栖栖。厓眠野鹤惊人走，树挂秋猿向晚啼。不用隔邻吹短笛，愁心先满夕阳西。
是夕宿太泉旧居,明末清初,何巩道,轻寒山气已秋深，倚遍栏干晚独吟。野况寂寥怜此地，旧游凋谢忆初心。天垂窗外看萤火，月坠松边见宿禽。古调久无人共和，不须重鼓伯牙琴。
余号越巢青萝山中有一峰以此名戏成口占,明末清初,何巩道,百尺青萝不可扳，为谁名字落空山。似因宿世留丹穴，故向今生认玉环。面目本来看石壁，梦魂从此恋松关。他年若遂扁舟愿，定访仙踪到此间。
秋日集高氏园亭,明末清初,何巩道,偏从斋日避林僧，寻得红栏此地凭。郊外园亭闲便到，诗中情性暗相增。穿篱鸟踏风边叶，照水花缠井上藤。聚散无常君莫叹，乱离曾见谷为陵。
送谢鹾使,明末清初,何巩道,金貂七叶旧家声，心在三湘水共清。鲸浪静时誇柱石，雪花飞处待调羹。南来岭树皆含润，北望燕云又送行。惭愧道傍虚报称，满江明月写离情。
寄虞山严伯玉,明末清初,何巩道,零落苍梧老一村，乡心空倚夕阳门。路遥尽怨王孙草，地古长淹帝子魂。新药店中多病债，旧朝衣上有啼痕。凭君莫问平原石，共化寒灰总负恩。
怀王楚臣,明末清初,何巩道,同是无成力未衰，青铜终日照虬髭。酒曾西蜀垆边醉，箫亦东吴市上吹。血浸眼中飞作泪，愁缠笔底写成诗。粤台烟树萧条尽，不待秋风已共悲。
送李越滋,明末清初,何巩道,乐府休歌远别离，青春三月断肠时。江花有水长相照，驿柳无风却自吹。未免泪零聊复尔，若为书寄可凭谁。与君今日临岐别，莫怪当年墨翟悲。
三月晦日送李子将兄弟归里,明末清初,何巩道,海上曾留一日春，红亭无计阻归人。落花忽起双飞鸟，芳草空眠独醉身。世事冷看流水暮，江程低指片霞新。到时南浦明明月，知有荷风吹葛巾。
登中峰塔,明末清初,何巩道,凭高竟日对斜曛，一片乡心在白云。绕寺磬从天际入，向城帆到水中分。窗开山色层层见，地抱江声处处闻。便欲忘忧共杯酒，不堪明发更离群。
登平湖阁,明末清初,何巩道,人烟乱后半穷荒，湖上登楼见一方。路合烧痕溪草黑，窗分斜照县山黄。叶当秋落心先觉，水自天来梦更长。四海茫茫身未老，胜游难得在他乡。
赤花埠口,明末清初,何巩道,草色含烟雨未消，中流一舫去迢迢。鱼迎晓日吹轻浪，鸟下平田啄短苗。云气白时浮海市，酒帘红处拂溪桥。十年踪迹多零落，笑向天涯问早朝。
问梁药亭下第,明末清初,何巩道,扁舟知尔称闲身，不向长安寂寞春。白璧枉劳三献楚，黑貂何用更千秦。山野别去愁芳草，海国归来理钓纶。一夜西风吹梦醒，沙鸥今日始相亲。
与董子秋登江亭玩月,明末清初,何巩道,路绕滩声久未经，今来同上四愁亭。秋江水抱明明月，碧汉风吹落落星。低树拂檐敲铁马，远灯移影到艮屏。何郎无复当年梦，留得冰弦待尔听。
宿准提阁寄陈元孝,明末清初,何巩道,深秋高阁静中登，一榻山光宿上层。别梦暗迷红叶寺，病身闲对白头僧。流萤入而能生火，冻瀑临风不化冰。莫怨离忧隔江水，此时吟尽佛前灯。
赠吴季延三首 其一,明末清初,何巩道,海上相逢似有期，虬须如雪为谈诗。名齐二陆登坛早，家在三吴入梦迟。短榻偶从僧院寄，寸心惟许佛灯知。九州踏遍芒鞋路，又向香山访荔枝。
赠吴季延三首 其二,明末清初,何巩道,话别姑苏每自伤，吴王歌舞至今香。澧兰未免思公子，鹦鹉犹能问上皇。泪滴古淮声共咽，梦迷秋草路空长。文山相业人何在，君过零丁更断肠。
赠吴季延三首 其三,明末清初,何巩道,青山题遍粤中诗，江左风流总在兹。渡海亦知寻此地，倚楼同是忆当时。旧邻不忍重闻笛，别墅何缘更奕棋。寂寞忽谈徐孺子，其人如玉久相思。
冬日寄家兄草堂同傅子元业师赋,明末清初,何巩道,闻道梅花雪欲晴，一帘灯影照平生。少依马况情偏苦，早事王通业未成。角枕冷传风里叶，松窗光借水边萤。分明寂寞伤心夜，却有关河旅雁声。
归乡七首 其一,明末清初,何巩道,踏到危桥马自停，水边茆屋似晨星。泊多渔艇添新市，榻尽僧门出古铭。日落可怜村路黑，雨多方见草痕青。伤心华表归来晚，谁信千年鹤姓丁。
归乡七首 其二,明末清初,何巩道,横卧麒麟倒挂藤，万家荒冢绿层层。人间久已传金盌，地下何须点漆灯。十月祭田喧晚获，一冬山径没寒冰。沉吟忽见长松树，闻说狐狸夜夜升。
归乡七首 其三,明末清初,何巩道,西园文酒久飘摇，空绕黄花认板桥。楼上彩云连夜散，门前烟水几时消。路逢兽迹争传虎，地少人踪忽听枭。独有古松依旧绿，不随秋草共萧萧。
归乡七首 其四,明末清初,何巩道,学得青歌未白头，也携尊酒上扁舟。杯边枫叶从今落，梦里江声自古流。虹饮远溪明夕照，蝉吟衰柳怨重楼。红挠曳月归前浦，独捻横箫对暮秋。
归乡七首 其五,明末清初,何巩道,新生溪树尽成围，行过朱门事已非。草满不知何处立，路迷犹似未曾归。井鱼见日穿萍没，谷鸟惊蛇出穴飞。惟有当年垂钓叟，白头犹恋旧鱼矶。
归乡七首 其六,明末清初,何巩道,路绕荒丘水接天，寂无风雨亦萧然。泪红原不因今日，头白何曾是暮年。百尺藤萝缠古庙，几家烟火隔平田。分明鬼向孤儿哭，犹待清明送纸钱。
归乡七首 其七,明末清初,何巩道,莫笑孤帆岁暮归，病人常忆故园扉。梅知渐暖何曾落，芹忍馀寒未敢肥。最恨隔船难买酒，只怜临水易沾衣。此时霜月白如尽，老鹘呼风横海飞。
寄刘汉臣,明末清初,何巩道,一别无书到海滨，人传公子未归秦。几年秋草淹穷巷，半领青衫负老亲。闭目平生皆觉病，观心终夜不生尘。相知独有西崦月，长向高楼照此身。
寄梁容若姊丈,明末清初,何巩道,乐土归来半已墟，茆檐空忆旧同居。地佳山水真宜尔，儿好文章岂似余。墙外探头赊绿酒，榻前伸手摘红蕖。定知岁月多吟赏，忘却香山一纸书。
寄梁子素自吴中归,明末清初,何巩道,偶然游迹到江东，立尽吴门落日红。横竹答歌喧夜市，败蕉题句哭离宫。欲寻旧路山俱乱，忽忆初心水自空。惆怅布帆归未得，此情临向海门风。
代友赠人,明末清初,何巩道,村家忽见野花开，几度微风拂草来。红泪暗添帘外雨，玉浆亲乞手中杯。难教明月光长在，却恨秋波去不回。自失武陵无路到，一生心事化秦灰。
寄平江蔡九霞,明末清初,何巩道,行尽姑苏梦里城，醒来依旧独吞声。黄尘尚隔睢阳厉，乌鸟从伤令伯情。兄事自知推有道，父书何必叹无成。此心欲托平江水，落尽江潮又不平。
悼故人王方之旅次秋感,明末清初,何巩道,屋梁辞故燕，沙堰下初鸿。遂有悲秋意，那堪叹逝同。九歌哀渡水，一笛怆临风。太息河边树，无根亦似蓬。
秋海棠,明末清初,何巩道,悲秋不觉住他乡，知有幽花在草堂。酒力渐沉残醉梦，粉痕初换淡红妆。无言对雨犹含恨，有色临风不借香。肠断文君正新寡，当垆偏向马卿傍。
胭脂花,明末清初,何巩道,偶托孤根在百蛮，夕阳疏影一时殷。新妆近水低如诉，密叶临窗静可扳。落照晚添宫井色，流痕遥点铁骑班。汉家坐失山阴后，不独青闺尽减颜。
鸡冠花,明末清初,何巩道,一簇高花晓日朱，深秋颜色爱人扶。开当水畔频惊鹜，引向池边误集雏。绛绩昔年催梦冷，红罗今日斗心孤。分明凭伏寒窗侣，立尽残霜未肯枯。
红莲,明末清初,何巩道,水面微波绉碧澜，亭亭捧出赤瑛盆。色娇桃蕊霞千片，瓣惹榴花火数竿。艳影每生菩萨座，浓香新上道人冠。更怜不染根原净，莫共秋江红蓼看。
百合花,明末清初,何巩道,疏帘草绿意方闲，偶得名花坐对间。清似高人还静女，逸如秋水与春山。珊瑚低挂摇冰茧，蝴蝶双飞弄玉环。倚醉夜深香冉冉，不知明月照柴关。
鹤顶花,明末清初,何巩道,山中白鹤高飞去，香蕊空留顶上沙。逸复有姿真欲艳，绝非无骨莫生嗟。种将小径侵榴火，传入朱门僭杏花。更有幽深难采摘，春衫拂蝶过西家。
带雪海棠,明末清初,何巩道,片片冰花不定吹，因风飞上锦城枝。冻痕流入多情处，冷晕含当半醉时。暗尽彩云呈素女，抹成金粉失红儿。谢庭赋罢相如忆，西府春寒梦正迟。
桃花 其一,明末清初,何巩道,满林红雨水边村，消尽春深漠漠云。仙洞犬声寻有路，秦时人迹到无门。芳菲日日催谁老，轻薄年年向尔论。对此春风肠已断，不须桃叶与桃根。
桃花 其二,明末清初,何巩道,半似晴烟半落晖，天涯今日叹春归。愁浓溪女炉边酒，梦锁渔郎水上扉。走马折枝红欲笑，倚楼回首绿初肥。多情最是新蝴蝶，尽向林梢日日飞。
蕉,明末清初,何巩道,层层高影立疏篱，密叶临窗晚自吹。雨滴泪痕支枕夜，墨题诗句捲帘时。倚当檐下风生急，遮尽庭前月到迟。莫向绿阴伤往事，梦中迷鹿有谁知。
种梅,明末清初,何巩道,数树江梅花未香，雪晴移得上归航。与僧尽日临溪水，骑马何人踏夕阳。吹断冻云沉野渡，吟残初月闭闲房。孤根一别江南路，又抱寒冰怨夜长。
湖上白莲十首 其一,明末清初,何巩道,家住江南杜若洲，枯荣都付水中流。独将碧眼看炎帝，肯把冰心赠素秋。歌舞一场湖上恨，丹青千古画中愁。西施莫漫娇红粉，清白唯应属海鸥。
湖上白莲十首 其二,明末清初,何巩道,亭亭玉立倚阑干，脂粉全消水殿寒。五月忽成银世界，十年长抱雪心肝。何须相府繁华曲，请认麻姑寂寞坛。我已洁身尘外去，任人空说色堪餐。
湖上白莲十首 其三,明末清初,何巩道,天空明月水澄澄，独立沧洲思不胜。择地但寻湖是国，避人偏与鹤为朋。消除炎气清如许，历尽波涛志倍增。借问若耶溪畔女，红尘今堕几多层。
湖上白莲十首 其四,明末清初,何巩道,尽日湘江捲画帘，清歌应拟雪梅兼。生成水国能禁火，高卧冰盘不受炎。天地有情容我老，水云无恙许惟添。素心近得渔翁识，明月清江梦若恬。
湖上白莲十首 其五,明末清初,何巩道,阅尽繁华不可招，却从炎夏出寒潮。世间烟火何曾到，眼底尘埃已尽消。公子莫歌金缕曲，美人休放木兰桡。生平直骨沧海里，肯向朱门学折腰。
湖上白莲十首 其六,明末清初,何巩道,太液承恩妒宠时，君王总是爱胭脂。宁知玉井千株雪，笑尽金黄一局棋。人世几何沧海老，繁华无定落花时。可归太华峰头去，波浪于今在海涯。
湖上白莲十首 其七,明末清初,何巩道,玉写冰姿雪写神，悠悠云水一闲身。湘娥瑶瑟调皆冷，鲛客明珠数未匀。自泛烟波常独往，谁怜鸥鹭欲相亲。年来旧社多零落，才入东林问主人。
湖上白莲十首 其八,明末清初,何巩道,谁与众芳说是非，百年踪迹钓鱼矶。玉簪错认嫦娥赠，环佩分明洛女归。无梦不曾离水殿，有情偏爱绕书帷。孤根带得瑶池种，不向人间乞紫衣。
湖上白莲十首 其九,明末清初,何巩道,自泛西湖户不扃，闲从烟水赏俜停。赋残明月头堪白，呼遍澄江梦已醒。艳色未投金紫客，苦心终老水云亭。秋风转眼炎凉态，莫近花田傍素馨。
湖上白莲十首 其十,明末清初,何巩道,蒹葭何复赋苍苍，种玉花开玉一堂。金采亦能传太素，淡云依旧拥孤芳。雌黄口里从今说，红紫场中只自忙。何似沧洲思洗耳，清风吹遍五湖香。
咏草,明末清初,何巩道,十里蒙茸绕海城，绿杨莎岸半阴晴。若为独立空遥望，每到相逢便远行。晓色暗迷临水梦，暮云低送倚楼情。青青未必经霜改，长向明妃冢上生。
白鸥,明末清初,何巩道,点点沙鸥入望微，客心寥落共依依。每怜弱羽因风起，最惜同群杂雪飞。渔父自应同订约，世人谁可学忘机。落花踪迹随流水，似得烟波去复归。
白燕,明末清初,何巩道,一点轻绡暮影微，银塘水镜藕争肥。应无雪片晴时落，岂有梨花夏日飞。山下独怜和氏璧，寰中谁着邺侯衣。十年王谢头如鹤，又共寻常百姓归。
赤鹦鹉 其一,明末清初,何巩道,绛罗衫袖汉宫妃，十二红栏扑蝶飞。宿雨未埋孤客恨，落英先点少年衣。倾城褒似烽连闼，入殿灵芸火照扉。迷尽荔枝林外路，夏云千片不知归。
赤鹦鹉 其二,明末清初,何巩道,久服丹砂欲化仙，日轮飞起镜中天。金笼巧语初惊梦，琪树鸿文半是烟。南内忆来空洒泪，西秦归去已经年。雅歌更若翻朱雁，悲乱红楼十五弦。
宿鸟,明末清初,何巩道,倦翼将何托，高枝在日西。架头鹰气短，帘下燕巢低。梦里犹能立，醒时或肯啼。感君先择木，终夜叹栖栖。
见猿,明末清初,何巩道,谷口停舟晚，群猿出夕阳。扳枝听客语，分果引儿尝。饮静山泉暗，吟哀峡路长。萧条秋九月，逢汝在他乡。
罗浮蝶,明末清初,何巩道,风吹双蝶引柴扉，绕尽疏帘恋落晖。香梦尚酣千日酒，綵云新剪五铢衣。养成金粉随花落，写入罗裙满镜飞。回首朱明天上路，飘零同是未曾归。
七星岩,明末清初,何巩道,历历疏钟出远村，秦灰烧尽石犹存。低岩到水才通路，深洞生云忽闭门。香案行多饥鼠迹，诗题留得古冰痕。红菱渡口归舟晚，齐放渔歌送客喧。
霜溪,明末清初,何巩道,有家何必住云霄，半里清溪独木桥。月出共僧吟彻夜，花开陪鹤立终朝。入墙远黛堆吴鬓，近水垂杨占楚腰。学得渔郎歌一曲，隔林醉与烂柯樵。
滩上,明末清初,何巩道,云在高天月在波，两层清影照长河。重来烟树情何限，独宿孤篷恨自多。万丈落星惊角枕，数声流水冷轻罗。临风欲咏心先折，空绕渔舟夜听歌。
白石道中,明末清初,何巩道,乱后辞家及暮春，萧萧行李出江滨。桃花雨暗烟村路，杨柳风寒野渡人。流水有情时自绕，碧山无主转相亲。廿年尘世三蒙难，一度穷途一怆神。
江门道中,明末清初,何巩道,晓行不觉客途赊，路入烟村背郭斜。朝日未升天似水，残霜犹湿叶如花。城低秋草遥吹角，树拂疏星乱起鸦。辛苦马蹄三十里，浮生何处更思家。
楚中怀古,明末清初,何巩道,楚乡一望起离忧，烟树茫茫日夜游。千里客心随雁阵，百年幽恨入江流。巫山望断终为雨，湘水云归每及秋。无限西风吹落叶，不知王粲正登楼。
过林步酒家,明末清初,何巩道,卧松欹柳倩谁扶，飞尽溪花绿满芜。樵子不惊群饮鹿，野人能畜自归凫。日斜黄叶千声乱，雨过青山一点孤。却爱女郎篱下出，肯携司马为当垆。
登古冈城东山,明末清初,何巩道,兀立东城感慨存，萧萧遗垒望荒原。河山不改空留恨，部曲无归莫返魂。日暗树烟迷石涧，水摇云气照江门。人生最苦轻离别，明月孤帆归远村。
五羊江上,明末清初,何巩道,微阳明灭海浮天，买得归帆意渺然。树有浅深迷过客，潮无朝暮送流年。沙寒鸂鵣初争岸，江静蜻蜓暂上船。欲把一竿吟不去，闲情吹到绿蓑边。
过西竺新庵,明末清初,何巩道,阴阴林莽蔽西堂，树底停车巳自凉。游倦客皆青眼老，吟多僧亦白髭长。井窥天色沉秋日，城落帆痕曳夕阳。行到野塘花欲谢，曲栏空倚木樨香。
重过牛山寺,明末清初,何巩道,离乱溪山愿已违，旧游烟树认还非。暮潮渔鼓喧江市，落日僧钟出翠微。路断故园犹入目，途穷吾道一沾衣。明朝又有梅花约，骑马频来却似归。
五月午日泛甘滩,明末清初,何巩道,天色山光入艇凉，积潮横下白汤汤。几行箫鼓临风急，一岸芙蓉趁雨香。离乱难凭丝续命，飘零空借赋投湘。春蒲碧艾年年绿，惭愧乡心鬓有霜。
再泛甘滩,明末清初,何巩道,海山含雨尽冥冥，轻舸重来过远汀。两日浮生频载酒，百年归计尚飘萍。层崖日落潮光白，阴洞苔寒佛火青。何限鹤群沙际起，人间无路托仙翎。
蜡月游石湖,明末清初,何巩道,冬尽看山昼亦阴，傍桥红树一闲吟。晴溪清浅流难断，竹路微茫去易深。谷响答时闻落木，钓丝垂处立饥禽。再来欲向桃花问，便恐迷津不可寻。
游青琅园,明末清初,何巩道,春光多半绿杨堤，出郭寻春野寺西。涧水近通池水碧，粉墙斜接女墙低。讲经声细鱼初出，施食行迟鸟自啼。游客欲留僧不语，暮云斜日总凄凄。
晓发罗溪,明末清初,何巩道,晓烟临水树层层，波影分明两片灯。百战江山如昨日，独行踪迹似孤僧。鸦惊落月翻衰叶，马怯寒风立断冰。欲谢红尘就林壑，投闲曾有几人能。
舟发珠江,明末清初,何巩道,树散朝烟认始真，轻舟初出粤江滨。水边易动孤吟兴，乱后长为独往人。山气有光云似翼，海风无力浪如鳞。倦游欲向沧洲老，渔父沙鸥日日亲。
登阅江楼,明末清初,何巩道,一上江楼忆往年，他洲风物晚凄然。春归尽见千家草，路古长通两粤船。西日落山光射海，东流穿峡势从天。伤心更有空宫树，花落黄昏叫杜鹃。
重游小岭 其一,明末清初,何巩道,闲身故得访云林，泉石依稀尚可寻。落木如今寒路色，苍山终古野人心。松风曳磬飞霜瀑，草露留花上苇襟。每到便生岩谷志，冷梅香彻石床阴。
重游小岭 其二,明末清初,何巩道,半日浮生恋翠微，祇于触目可忘机。凌空鹤去僧无友，渡海云归石有衣。刍狗烧残泉气热，木稚香阔悟心微。重来此地频增感，流水声声解讽讥。
云梯山下西溪诗,明末清初,何巩道,何处风来落叶纷，绕溪深树昼生云。秋山莫笑红尘客，野水将寻白鹭群。日影射鱼看可数，竹声飞瀑听难分。此时对景沉吟久，却有林花细细闻。
春日郊行,明末清初,何巩道,雪浅云高昨夜晴，千枝杨柳亚春城。正愁芳草无穷路，却爱黄莺不住声。海气拂来渔鼓急，村烟销尽酒旗轻。同游几个能诗客，都绕桃花树底行。
惠阳书事,明末清初,何巩道,军兴三载急追呼，长吏曾知疾病无。不向田园触旧赋，又从瓜果索新租。儿童入市愁心切，妇女提筐泪眼枯。一举义旗民日促，后人从此薄征诛。
饮蒙园池,明末清初,何巩道,城头红叶有残霜，城下梅花照女墙。一度相思能命驾，百年行乐爱飞觞。将斜日色轻寒浅，欲断溪流过雨长。倒着接篱君莫叹，习家池畔似高堂。
自蒙园醉归,明末清初,何巩道,暮城挝鼓忽阗阗，飞上归鞍故失鞭。穿尽柳过官路口，吟成诗隔女墙边。花开只合连宵赏，月好何曾两夜圆。不信到家醒未得，酒痕犹在袖中笺。
霜溪酌酒,明末清初,何巩道,寂寞秋心病后知，谁寻踪迹到东篱。溪声入竹交相答，鹤影窥人两自疑。客思惹多衰芳岸，吟魂销尽夕阳枝。一缶桑落宁辞醉，或者风流亦在兹。
春日过酌田家,明末清初,何巩道,离乱逃秦别一家，半檐茅屋背桃花。乍来此地能成醉，始叹吾生未有涯。江暖渐闻新燕语，日斜空笑晚蜂衙。青尊若问重游约，只恐浓阴路已差。
舟次故里山下,明末清初,何巩道,望见家山未到家，客愁依旧满天涯。青尊倾尽诗难写，绿水流多鬓易华。鹤避渔蓑过别浦，雨催秧鼓急平沙。村烟不似秦人隐，谁种桃溪十里花。
南庄偶成,明末清初,何巩道,捲帘终日坐轻阴，世事如棋不自任。积水化云天欲白，断虹收雨海俱深。千家好月先秋满，一树新蝉向客吟。欲对高空望关塞，雁行秋思正相侵。
秋日宿僧舍,明末清初,何巩道,雾散空林雨自收，寻僧尽日上西楼。栖心对佛难成寐，傲骨临风易感秋。贝叶经霜翻讲席，砧声随月过城头。几回欲把吴钩舞，侧耳荒鸡四五筹。
客邸独坐成吟,明末清初,何巩道,疏雨临阶昔昔声，雨晴忽觉月微明。羁人对酒此时叹，之子踏歌何处行。砌叶未霜辞树晚，阁风因竹入衣轻。分明寂寞沉吟地，却遣灯花一夜生。
舟经甘滩旧隐,明末清初,何巩道,十年避迹此求安，今日秋山海上看。舟路不停寒树色，客心犹恋旧渔竿。人当渐老愁先易，地是曾游别更难。莫笑雁声南北入，此身常带远游冠。
秋亭晨起,明末清初,何巩道,宿雨初晴日未红，冷吟声在落花中。云皆近海终为水，叶已辞枝只任风。晚径祇教僧独到，秋心先与客心同。临池一鹤亭亭立，似有微情到碧空。
元夕坐西山草堂旧感,明末清初,何巩道,雨晴荒院有春灯，照入西山路几层。屋暖渐低鸡树月，石寒犹响马蹄冰。新愁绿酒酣千日，往事红灰化五陵。不用更歌金管曲，十年王谢半为僧。
中秋前五日偶成,明末清初,何巩道,水处成诗阁处吟，水云飞起阁阴阴。满城落叶如闻雨，几夜啼乌不在林。石井枕沙潮自入，野藤扳竹路全侵。沉沉秋月无人到，却有邻僧为鼓琴。
午日别妓,明末清初,何巩道,夕阳西下暗长虹，红藕花开艳晚波。乐处每嫌歌舞短，愁来方恨别离多。江堆白浪千群马，树锁青山一点螺。欲吊湘累无路到，沉吟空自绕烟波。
秋湘堂偶成,明末清初,何巩道,天空斜月入檐低，屋里窗开尽对溪。一地晚花留蝶宿，数枝秋柳罢莺啼。乞诗稚子痴相问，送酒渔郎老自携。试上孤篷共吟赏，芙蓉红满相公堤。
范湖口号三首 其一,明末清初,何巩道,日光无路射花阴，一片蝉声几处吟。水照槛边垂柳乱，风行衣上落花深。欲谈往事难辞酒，肯写幽情只有琴。借问爱闲何处买，比来分得白鸥心。
范湖口号三首 其二,明末清初,何巩道,压帘蕉叶入窗花，尽向轻风弄日斜。心到寂时长似客，地逢幽处即为家。山阴树色停高阁，江静潮痕画晚沙。笑倚竹门看月上，数声江树万重鸦。
范湖口号三首 其三,明末清初,何巩道,枉种荷花满野塘，出门天地正苍茫。捲帘每忆风前影，对酒惟闻雨后香。松柏绕山飞远瀑，楼台沉水浸斜阳。凄凄何处吹邻笛，嵇吕凋零益自伤。
舟次峡山,明末清初,何巩道,岸落棠梨鸟落藤，烧痕明灭小人登。僧钟远隔云边树，江路斜窥峡里灯。绝涧得风长响瀑，阴崖无日久留冰。茫茫不见同来棹，月阻诸峰夜始升。
包孝肃祠,明末清初,何巩道,孝肃荒祠倚粤城，满阶衰草起秋声。天南亦得留香火，宋室由来失老成。性直松杉长拂雪，雨深岩洞急生晴。欲知一笑终难假，始信黄河不易清。
溪上偶成,明末清初,何巩道,独向回塘坐月明，萧然江雨送秋声。绿窗逼水衣初冷，一叶辞枝鸟亦惊。孤客梦魂闻铁马，邻人心绪托银筝。红蕖落尽蒹葭折，惟有寒潮不肯平。
咏楼,明末清初,何巩道,朱槛层层照水滨，半藏湖色半看春。阴云湿栋不知暑，落月临窗忽见人。风触高帘通有路，灯悬深雨照无燐。仙家十二茫茫处，白玉都成海上尘。
庵居,明末清初,何巩道,养得禅心境渐新，幽花疏竹四无邻。乍来即羡清闲地，久住都忘富贵人。童子争眠深树影，沙弥嗔扫落花尘。浓须短鬓年年在，却向空门寄此身。
楼居,明末清初,何巩道,渐欲离尘不住楼，入云终日倚秋阴。经时俯仰谁同立，双眼江山只自深。天近易看朝日出，地高难禁暮蝉吟。仲宣词赋元规夜，不过登临一夕心。
客中雨夜,明末清初,何巩道,雨积苔痕径尽青，无穷花片落红亭。帘垂曲槛愁时倚，风入孤琴静里听。独醉远廊吟旧句，乍晴临水数疏星。人生踪迹知何定，不在天涯亦似萍。
连雨,明末清初,何巩道,半月秋霖暗亦晴，孤吟终日坐愁城。天连水白低无影，树染霜红暮有声。酒客尊空难梦醒，病人衣薄易心惊。茆檐几片风吹尽，却羡蜗牛负屋行。
晚晴,明末清初,何巩道,晚来秋思在平沙，江色犹衔几片霞。风急乱吹官舍柳，月高空听女墙鸦。罢吟未免哀词客，欲饮何因向酒家。最恨落潮声不断，尽流渔火入芦花。
新雷,明末清初,何巩道,忽忽春光暗里催，道心生处夜闻雷。十年旧恨都成梦，一夕新愁尽化灰。灯影照来将老鬓，雨声吹入未残杯。东风莫遣林花落，记得樱桃昨夜开。
雨中吟,明末清初,何巩道,高栋烧银烛，层檐送雨声。壁空孤影见，帘静薄寒生。铁笛吹三弄，铜龙报二更。庭花将欲落，莫遣夜啼莺。
元夜风雨忽作有感,明末清初,何巩道,风风雨雨总无端，半夜晴光半夜寒。天道岂因今日异，人情原在此中看。当歌易散梁尘绕，过雨难教火树乾。客去共愁红袖湿，鸡声长倚玉阑干。
甲辰守岁,明末清初,何巩道,摇落天涯七尺身，腊残犹作旅途人。百年有尽青山老，十日无归白发新。银烛影寒风寂历，野梅香冷雪逡巡。含情未尽杯中酒，海国辰鸡已报春。
夜集,明末清初,何巩道,月白天高夜色深，槛前廊后半沉吟。鱼吞积雾潜波底，露滴新荷走叶心。高树有情遮蜡烛，晚风无意上瑶琴。十千沽酒愁空橐，用尽文园卖赋金。
昨日,明末清初,何巩道,昨日看山共一舟，叶黄沙白对新秋。羁情岂敢投新句，老眼犹能认旧邱。沙鹤渐饥潮未落，水门初暝日先浮。早知身世同流水，应向烟波问海鸥。
舟夜,明末清初,何巩道,江灯忽向老渔分，照见潮生远处闻。独鸟半天啼到水，馀霞终夜散为云。楼遮海气昏钟乱，树报秋声落叶纷。西舫有人歌白苧，寄将红泪赠罗裙。
九日重阳,明末清初,何巩道,岁岁重阳客在家，今年流落在天涯。茂陵多病惊秋雨，彭泽空尊负菊花。乡远江关闻野雁，时危风雪起悲笳。故侯一去歌钟冷，谁复龙山醉孟嘉。
秋夕,明末清初,何巩道,水畔新秋意寂寥，忽闻渔艇有吹箫。村歌尽绕黄茅出，客恨难从白日销。田舍黍苗低送雨，酒家篱落曲通潮。旧游曾忆当年事，一夜寒灯只自挑。
和前韵,明末清初,何巩道,树色临溪晚寂寥，隔帘多谢一声箫。偶逢故老闲相问，试望平原暗自销。世事不关今日酒，人情谁似旧时潮。寸心最恨灯花落，珍重孤灯莫更挑。
秋吟,明末清初,何巩道,数声芦管一声蝉，对此谁能不惘然。吟罢树头开木笔，贫来花下落金钱。瀑流倒泻松门雨，月晕横生雁路烟。一角红帘长不捲，九回肠断四垂天。
前题自和,明末清初,何巩道,满林啼鸟不闻蝉，独卧空园意悄然。沽酒欲寻临水店，采莲不用过江钱。檐苔映绿松边瓦，炉火灰红茗后烟。一入清秋情致冷，为谁吟待菊花天。
夏日偶寄,明末清初,何巩道,自携冰簟卧绳床，蝉不吟时树未凉。傍砌久无红药吐，绕帘惟有碧溪长。蕉窗过雨疑闻漏，蓬鬓先秋欲化霜。最恨老天偏爱物，既生蝴蝶又鸳鸯。
秋日寄怀,明末清初,何巩道,平林萧瑟雨初收，兀兀犹披五月裘。一纸新诗吹到手，数声长叹立当楼。独堂风细帘初捲，别浦潮生水自流。好景不逢吟者共，鹤孤松老负高秋。
秋夜,明末清初,何巩道,独绕阑干夜半行，绵绵愁思静中生。永怀朋好知谁在，忽数年光只自惊。雨气远来林叶动，电痕横走纸窗明。羁人正苦心如捣，况复寒宵感物情。
偶兴 其一,明末清初,何巩道,日暮梅花扑面吹，独行花下好寻谁。似酣宿酒非闻饮，欲步清尘岂惮追。夜冷易醒蝴蝶梦，路长难听鹧鸪词。何来数点霏霏雪，为送寒香慰所思。
偶兴 其二,明末清初,何巩道,手障风灯未忍挑，冷魂吟断意寥寥。可怜雨气笼山馆，无复人踪到板桥。误向黄梁迷昨日，难凭红线续今宵。亦知一醉呼难醒，心火从他妖庙烧。
自赠,明末清初,何巩道,倚赤阑干十二时，骨棱棱为性耽诗。境将似梦风吹磬，心欲成灰月到池。谷答瀑声猿共听，水呈蓑影鹤相疑。不须更向君平卜，半世穷通早自知。
偶成,明末清初,何巩道,下马西行五里村，短墙临水望重门。绿喧林鸟一帘雨，红动湖烟半阁痕。衣上闻香长不散，井边窥影两无言。犬声吠入桃花去，又有人来锁后园。
采莲即事,明末清初,何巩道,散尽平湖十里烟，阿谁双桨采莲船。风扶翠袖行波面，雨送明珠到叶边。极断肠时惟半醉，尽伤情处为繁弦。碧天不肯升秋月，归向青铜暗里圆。
赠渔父,明末清初,何巩道,踪迹年年寄水滨，绿蓑长作五湖人。远村烟树天边路，断岸芦花画里身。儿女闲情眠白浪，江山残梦笑红尘。夕阳几度风波急，犹自从容理钓纶。
赠老人,明末清初,何巩道,望见双瞳碧几层，冬残留得满鬓冰。一家金锁皆持钥，十亩嘉禾半饭僧。日午看棋眠社树，夜深扶婢点河灯。洞中知有能骑鹤，不敢投君七尺藤。
女色,明末清初,何巩道,纤手拈香笑上堂，慈容非复旧时妆。香心尽点生前火，妙相难藏定里光。见母只闻呼大士，拜僧常请学空王。前身想是红莲种，不染乌泥出水乡。
恶少,明末清初,何巩道,玉鞭驱马五陵春，生是人家最少人。未有虬须先捋颌，爱舒猿臂每呈身。口嫌鲁酒难成醉，衣泥胡姬为拂尘。却笑腐儒藏牖下，十年缝掖自伤贫。
聋翁,明末清初,何巩道,道穷双耳塞，心灭万愁平。独见寒柯落，谁知秋吹生。忘言安所托，含笑若为情。何必临流洗，尘缘久已清。
偶出江干见丽人骑马怅而成之,明末清初,何巩道,马似明珠路似盘，夕阳鞭影去漫漫。不关弱柳吹斜鬓，却惹飞花落满鞍。水隔寸心长日醉，风迥双袖几人寒。彩云一片巫山梦，归向春山画里看。
寿张夫人,明末清初,何巩道,久相中枢历盛年，夫人今是地行仙。金丹只在蓬莱岛，玉佩曾依日月边。舞袖定怀萱草砌，深杯长对菊花天。粤南久羡营平业，公子才高阿母贤。
寿谢观察尊人双寿,明末清初,何巩道,老人星紫婺星辉，贺监湖山尽绕扉。久被丝纶家学贵，静持般若道心微。月华白照三株树，花影红飘五色衣。早晚岭云浮海屋，凤毛遥共鹤双飞。
题画,明末清初,何巩道,二人闲立碧山巅，只见山光共水连。树影压来将断岸，荻花开去未耕田。可怜空谷无啼鸟，忽觉前村有暮烟。霁景眼中双泪落，因风吹向夕阳边。
闻琵琶,明末清初,何巩道,多病多愁红叶边，琵琶切切到尊前。过滩流水初成响，出谷秋声尽入弦。梦断忽催金殿曲，恨长犹锁玉关烟。相逢不洒青衣泪，辜负江洲月满船。
帘,明末清初,何巩道,一幅湘烟半掩门，几双春燕绕黄昏。每当月到通花气，不待风来作水痕。软语欲传斜见影，秋波遮断暗销魂。为谁反挂珊瑚冷，愁坐空宫忆旧恩。
闻笛,明末清初,何巩道,采凤双飞曲始成，人间吹出不胜情。临风似听初来雁，隔柳如闻乍啭莺。此际愁肠偏断续，昨宵私语未分明。无家我亦依吴市，消得秦楼几度声。
偶感,明末清初,何巩道,廿年踪迹与时违，买得轻舟逐雁飞。湖面白云吹晚醉，马头红叶点秋衣。梦回南国疏钟迥，心到东庐落月微。同想远游君独往，离情中夜托金徽。
近兴二首 其一,明末清初,何巩道,细雨纷纷湿落晖，红荷香冷钓鱼矶。梦非旧路寻孤枕，泪有新痕染故衣。隔水祇凭花独笑，入帘谁遣燕双飞。玉鞭一失空惆怅，白马骄嘶去不归。
近兴二首 其二,明末清初,何巩道,莺声啼罢柳茫茫，空有村烟蔽草堂。当日不劳窥宋玉，此时何用嫁王昌。风欺绿酒常吹盏，月阻红檐不到床。家住水边溪九曲，任从溪水绕回肠。
秋日偶成,明末清初,何巩道,秋柳无丝欲罢吹，隔湖依旧见帘垂。一堤月出独寻梦，千树叶飞谁写诗。风射城墙惊断角，瀑临书案洗残棋。不须更向桥头立，江蓼花红落满池。
偶吟三首 其一,明末清初,何巩道,手扳杨柳望横波，目断横波奈若何。倚醉又寻沽酒店，罢吟空听打鱼歌。桥头影对江心月，衣上香闻雨后荷。人寿百年驹过隙，可怜行乐尚蹉跎。
偶吟三首 其二,明末清初,何巩道,早春江馆共深杯，一别江门不再来。芳草定随行客绿，好花偏向隔墙开。松潭积水寒鱼笱，麦陇微阳暖雉媒。惟使寸心如蜡烛，思君谁肯便成灰。
偶吟三首 其三,明末清初,何巩道,泪怜别院石榴红，香忆当时茉莉风。难逐倦云归远岫，误悬孤月照高空。夜钟凄断如萧寺，晚角哀吟似汉宫。独有金乌飞不去，年年长在月轮中。
冬夜与陈、梁二君咏物，各得三首 其一 井,明末清初,何巩道,雨过银床草色深，照人秋水绿沉沉。风吹不到冰难合，日影无多昼易阴。石藓积成鱼出穴，高梧凋尽月当心。世间空谷为陵日，惟有寒泉自古今。
冬夜与陈、梁二君咏物，各得三首 其二 尘,明末清初,何巩道,无力因风落地迟，劳劳催老鬓边丝。暗随红日人难避，尽化缁衣客未知。沙路踏来迷草色，香泥飞起上花枝。麻姑隔在鸿濛外，沧海东行是几时。
遣怀,明末清初,何巩道,倚杖江头江且清，蓼红沙白两明明。栖心静后知潮长，酤酒醒来闻客声。半世升沉还似水，十年踪迹各如萍。何时得遂浮家计，风雨如蓑过此生。
酌罢过二百堂挑灯坐漏已下戏再赋 其一,明末清初,何巩道,笑剔银灯再赋诗，一庭花露隔帘垂。羊求幽径来何暮，禽向青山愿已迟。薄醉伴琴眠短榻，高吟惊鹤起危枝。与君终岁穷图史，从此园蔬莫更窥。
酌罢过二百堂挑灯坐漏已下戏再赋 其二,明末清初,何巩道,笑剔银灯再赋诗，绿荷风起四边吹。湖心鸥鹭闲于我，镜里须眉老向谁。一片夜痕浮树色，数重人影乱花枝。为欢自有平原约，何用劳劳更买丝。
酌罢过二百堂挑灯坐漏已下戏再赋 其三,明末清初,何巩道,笑剔银灯再赋诗，孤心不觉夜迟迟。有情朋旧皆相恋，无用文章只自知。避世托为蝴蝶梦，感时啼向杜鹃枝。渔家未必同幽恨，何事横吹断续悲。
酌罢过二百堂挑灯坐漏已下戏再赋 其四,明末清初,何巩道,笑剔银灯再赋诗，满坛松竹夜离离。石栏草静虫吟急，芳树风微叶落迟。渐觉海云升缺月，不知潮水浸平池。旧游半是南阳侣，我有羊裘未忍披。
酌罢过二百堂挑灯坐漏已下戏再赋 其五,明末清初,何巩道,笑剔银灯再赋诗，物情相感已多时。几人肝胆同流水，一夜乾坤尽看棋。杨柳绿齐当户叶，蔷薇红尽过墙枝。明朝依旧寻春好，不似闲宵似酒卮。
偶感和百谷先生韵十五首 其一,明末清初,何巩道,魏宛沉沉薛夜来，九门排夜照平台。拥帘舞女扶罗袖，隔水鸡人促酒杯。低送晚风香辇过，倒悬秋月晓城开。只今落叶纷纷处，惟向离宫泣绿苔。
偶感和百谷先生韵十五首 其二,明末清初,何巩道,秋一天时月一沙，青衫红泪对琵琶。蚕生叶底终成茧，蝶死林梢尚抱花。帘畔笑声金管歇，鬓边灯影玉钗斜。厌厌醉向熏笼下，未信蓬山在海涯。
偶感和百谷先生韵十五首 其三,明末清初,何巩道,打鸭惊鸯去不归，清秋空忆见时稀。海边东日年方盛，眼底西风泪已飞。万点水灯浮塔影，一层烟月隔帘衣。阮郎别后天台在，惟有桃花路总非。
偶感和百谷先生韵十五首 其四,明末清初,何巩道,不因秋色亦凄凄，天自高时海自低。无垂杨处红帘出，有落花中白马嘶。暝树低枝临水合，阴云拖脚到江齐。一声岂是渔郎笛，王仲宣楼倚日西。
偶感和百谷先生韵十五首 其五,明末清初,何巩道,身学孤云到处飞，杜鹃枝上枉催啼。自怜汉殿虚题扇，谁为秦王更捲衣。月色苦临黄叶寺，潮痕寒尽白鸥矶。美人自昔矜词藻，莫笑相如作赋非。
偶感和百谷先生韵十五首 其六,明末清初,何巩道,船头过尽绿鸳鸯，船背春风落海棠。竟日烟波悲去住，半生明镜照行藏。心非对烛常添火，鬓未逢秋已变霜。欲访旧游无路到，子期凄断向山阳。
偶感和百谷先生韵十五首 其七,明末清初,何巩道,一重红树一重门，月在中天敢负恩。佛火何年烧艳骨，愁城终日滞羁魂。海棠莫劝悲时酒，幺凤犹传别后言。窃出玉人深院净，乌龙输与老昆仑。
偶感和百谷先生韵十五首 其八,明末清初,何巩道,何处繁弦复短箫，独眠江馆意寥寥。春秋塞雁长年客，朝暮江流两度消。入夜花光浮绿鬓，隔帘兰气吐红潮。深愁积恨园难解，谁为题诗一射聊。
偶感和百谷先生韵十五首 其九,明末清初,何巩道,镜里春山画未成，长眉羞见月初生。雏莺已学千回语，落蕊犹含一种情。化石自知头共点，触琴谁遣指能鸣。断肠不是寻常恨，记得河梁送子卿。
偶感和百谷先生韵十五首 其十,明末清初,何巩道,蜀道当年不凿牛，相如空老茂陵秋。当歌谁解帘边语，掩扇犹窥面上羞。柳色闭来金屈戍，鸟声啼到玉搔头。蓬瀛若肯容烟艇，去访元君海上楼。
偶感和百谷先生韵十五首 其十一,明末清初,何巩道,水绕回廊竹路低，落花零乱柳凄凄。风憎言语吹黄鸟，波爱文章照锦鸡。天远送将千转梦，雨寒飞作两行啼。玉钩斜外雷塘恨，不到迷楼意自迷。
偶感和百谷先生韵十五首 其十二,明末清初,何巩道,帘垂空阁雨沉沉，旧有题诗壁上寻。窗柳独吹长笛玉，径泥犹露半钗金。交枝绿树初窥影，见底寒泉自照心。莫向高桐求彩凤，一双飞上马卿琴。
偶感和百谷先生韵十五首 其十三,明末清初,何巩道,东边栽柳向西斜，月处安窗为雨遮。鸟未欲啼行碧瓦，蝶初成梦宿寒纱。香烧石鼎频添火，水注铜瓶自养花。风景断肠人不识，倩谁分付与诗家。
偶感和百谷先生韵十五首 其十四,明末清初,何巩道,月圆天半众星斜，犹绕村烟未到家。碧水鹤群惊自起，朱栏荷影曲相遮。熏炉向客添心火，酒盏从他落眼花。想到念奴初睡起，连昌宫里唤琵琶。
偶感和百谷先生韵十五首 其十五,明末清初,何巩道,啼断愁猿一寸肠，月华依旧怨秋光。自怜乱叶徒相乱，却笑长条未是长。蘋末每当吟处起，莲花偏向落时香。斑骓十里嘶斜照，拍手齐看玉面郎。
独立,明末清初,何巩道,急风禾黍暮，独立向斜阳。水远归帆白，山明落叶黄。潘生霜染鬓，屈子泪沾裳。淹滞何为者，临岐空自伤。
春帆,明末清初,何巩道,漠漠早春烟，孤帆何处边。四方风自转，千里草长悬。疾鸟争归路，惊潮起晚天。途穷方努力，多谢顺流船。
春岸,明末清初,何巩道,野岸临无地，孤吟在水涯。俯头千尺月，回首两层花。人影藏深树，村烟落晚鸦。数家茅屋畔，阅尽几春华。
晚过海怀庵,明末清初,何巩道,寂寂小人事，闲窗对乱流。滩声激虚壑，帆影入高楼。朋友隔生死，风尘任去留。一杯独成醉，无语向江鸥。
溪上,明末清初,何巩道,青溪青几许，花木自滃然。影静群鱼聚，心闲独鹭眠。日沉归钓艇，月出散人烟。换得村醪醉，时鱼是酒钱。
山中,明末清初,何巩道,去城非百里，林静小相知。避虎关门早，求鱼罢钓迟。洞傍桐路暗，涧底竹窗卑。老去长无事，何忧鬓似丝。
草阁二首 其一,明末清初,何巩道,芙蓉七十二，草阁倦游人。高枕生涯定，横琴至性纯。俯窗秋树静，倚槛晚霞新。谁共前坡路，樵夫与隔邻。
草阁二首 其二,明末清初,何巩道,草阁绝嚣尘，秋荷亚槛新。四窗呈远岫，一水隔伊人。深称爱闲僻，那惭守拙贫。前村有林叟，巾策合来频。
叹落花,明末清初,何巩道,林花飞复落，一扫一回红。有限斜阳外，无言细雨中。梦随千日醉，心向五更空。彼自怜轻薄，何因托晚风。
闻蝉,明末清初,何巩道,高空鸣转切，一一贯寒林。露感清秋早，情俱黄叶深。风迎声断续，日落响浮沉。世路多艰险，当无金石音。
新月,明末清初,何巩道,疏帘一线入，斗室十分春。光细足幽赏，孤高自远尘。弦虚时有待，云尽夜无邻。独向闲眠处，频频照此身。
舟行,明末清初,何巩道,风悬帆势急，岸走远行人。白波横江破，青山转盼亲。往来空世事，飘泊纵吟身。欲遂浮家计，江干有钓纶。
舟晓,明末清初,何巩道,水面烟初歛，西风吹素涛。篷疏横日到，云尽四天高。海阔帆疑缓，人闲梦转劳。满江秋思好，休整更牢骚。
舟夜,明末清初,何巩道,暮烟迷柳岸，息棹听潮归。几点渔人火，分侵海寺扉。月迟鸥路暝，城远角声微。危坐秋风起，新寒上袷衣。
舟归,明末清初,何巩道,他乡淹滞客，廿载未言还。一夕闻潮信，心先到故山。家园即咫尺，父执在其间。复有忘年好，开尊一解颜。
放舟甘滩寄王楚臣,明末清初,何巩道,凌晨忽失绿杨阴，知是江潮昨夜深。一梦已行三里月，五更长忆百年心。层滩白浪倾村树，曲港红菱掠水禽。吹散旅情天又远，此时惆怅为谁吟。
江行寄汪鐏石,明末清初,何巩道,帆影随波拍远天，独行又复恨新篇。词人本善操牛耳，孺子宁甘执马鞭。江叶得风闻自语，岸梅将雪冷相怜。欲持一夜孤舟梦，归拜庞公卧榻前。
宿伯玉庄寄梁芝五,明末清初,何巩道,落花村路暝生烟，客有羁愁夕未眠。树底壑深云不去，江心楼正月长悬。青春得酒消残夜，白社无书隔一年。借问伯鸾今寂寞，五噫歌罢向谁传。
寄呈苍梧黄卧庵刺史,明末清初,何巩道,郡城山色接长河，五马翩翩动玉珂。独典大邦黄绶贵，下交穷谷布衣多。比邻久达舟车路，入国先闻女士歌。愿受一尘江树里，绕门秋水尽恩波。
秋日同梁寒塘诸友泛舟甘溪,明末清初,何巩道,秋风孤客思依依，闲逐渔舟出钓矶。映水麦阴人独立，隔花山色鸟双飞。雪藏塔影晴时见，路入村烟暗里归。惆怅旧游零落尽，独含杯酒向斜晖。
送黄长眉之苍梧访米南险隐居,明末清初,何巩道,欲随流水访高朋，西往苍梧到未曾。日暗峡山迷鸟路，客投江店认渔灯。定伤秋草思乡国，一吊荒原感废兴。叔夜道疏人共弃，入山长揖问孙登。
汪鐏石席上出巩二诗吴门王楚臣见而和之巩自以为粤风吴人和而为吴风遂以吴风答之 其一,明末清初,何巩道,客梦纷纷碎似棋，两崖明月照空枝。久藏社下终为鼠，暂处囊中亦是锥。骨类虞翻难得媚，魂非倩女却能离。清平乐府无人奏，只遣笳声特地悲。
汪鐏石席上出巩二诗吴门王楚臣见而和之巩自以为粤风吴人和而为吴风遂以吴风答之 其二,明末清初,何巩道,舟路茫茫昧所之，海滨宁肯老于斯。只缘流落频回首，莫叹英雄不识时。局外寸心从古冷，镜中双眼为谁悲。老人圮上相期后，始信留侯亦有师。
次答汪鐏石 其一,明末清初,何巩道,世事从来半似棋，惊乌长绕向南枝。轻寒已觉裘先敝，习懒真惭股未锥。萍在水边难久住，雁逢秋到忍相离。粤台自有明明月，作赋无劳宋玉悲。
次答汪鐏石 其二,明末清初,何巩道,欲向东流问所之，十年踪迹总如斯。不堪何点归山日，正是汪伦送我时。海国上书谁为报，布衣投笔自成悲。天涯此去茫茫路，指出迷津是我师。
羊城归日汪王二君复以首韵赠别走笔再答汪鐏石,明末清初,何巩道,梦里曾陪别墅棋，觉来残月满高枝。久闻说法头争点，翻恨多言舌似锥。无路自伤狂阮籍，有心难托老要离。明朝又挂孤帆去，水不萧萧歌亦悲。
次答王楚臣,明末清初,何巩道,何必长安始是棋，江梅吹乱向南枝。泪痕似漏传铜箭，秋绪如沙画铁锥。未借酒尊倾北海，漫劳文采照南离。新知乍见还轻别，乐莫乐兮悲莫悲。
舟发碧鉴寄刘汉臣,明末清初,何巩道,竟似山阴雪夜船，有怀安道却徒然。登楼尚滞艰难日，投笔徒悲壮盛年。潮势远吞孤鹤岸，笛声高遍晚鸦天。几家村店沉吟处，又向舟师索酒钱。
怀王羽左,明末清初,何巩道,啼罢荒鸡漠漠天，隔河高柳数枝烟。野多客梦云迷岸，抛乱乡心雁满田。落叶染霜愁短鬓，冻帆含雨怨残年。滔滔渐觉江河下，今日交情忆汝贤。
席上刻韵与王楚臣赋送王羽左之惠州,明末清初,何巩道,江潮初落月痕纤，君去鹅湖别恨添。老叶易同寒雪落，衰枝难得好花黏。发登楼叹吹残笛，吟送行诗撚断髯。无力不能齐翼出，临风空羡鸟鹣鹣。
柬友人,明末清初,何巩道,竹床枯坐骨棱棱，闭目经时类老僧。几句好诗翻郢曲，数行新墨写吴绫。饥常绝食难争鹜，心欲凌空易放鹰。不信金锥频刺股，案头犹有昨宵灯。
寄梁寒塘,明末清初,何巩道,正寻芳草春山路，忽忆孤城折柳时。别几日来多远梦，行无人处得新诗。鸟藏深树啼谁见，花照空潭落自知。对此寂寥长独笑，寒塘公子久相期。
呈石鉴上人,明末清初,何巩道,雪里僧归欲暮天，黄茆空见几家烟。寒花自发冬深树，废陇难耕乱后田。马鬣何年封断碣，佛灯无路点重泉。伤心寸草萧萧日，未报春晖但暗然。
饮江门酒楼寄陇西刘汉臣,明末清初,何巩道,一上高楼醉似泥，有人楼下唱铜鞮。自知客恨同潮满，不放乡心共日低。店柳叶黄吹酒盏，驿梅花白寄诗题。他年鹦鹉西飞去，谁并南枝越鸟栖。
过易宣人故居,明末清初,何巩道,花闭空城草路非，重来庭巷认双扉。长沙赋罢年方少，孤竹歌成愿已违。久挂绿琴弦自解，旧题红叶墨全稀。此情拟向邻人说，哀笛无端弄落晖。
将归香山旧隐留别刘汉臣 其一,明末清初,何巩道,归似征鸿爱及秋，家山多半是曾游。童年种树闻遮路，往事题诗忆在楼。他县岂能淹八口，故人偏肯送孤舟。亦知定有秦川梦，难共流澌到陇头。
将归香山旧隐留别刘汉臣 其二,明末清初,何巩道,荷芰衣寒想旧林，片帆江上别秋阴。树无多叶那堪落，燕有空巢尚可寻。古驿夕阳停一马，石梁明月抱孤琴。十年同此离家兴，今日输君久住心。
送梁并之之丹阳访胡令君,明末清初,何巩道,不敢穷居老岁华，布衣今去走天涯。孤踪过岭如吹叶，彩笔临秋散作霞。寒近渐知江北路，梦长犹恋日南花。穆之已作丹阳今，定有槟榔赠外家。
寄李子将,明末清初,何巩道,海天高阁倚新秋，一片秋心共水流。踪迹渐知同落叶，生涯犹似任虚舟。月临野渡渔歌起，烟宿寒墟猎网收。未得竹林寻二阮，却令中散亦生愁。
晚承式祖侄过话心曲快甚而此赋,明末清初,何巩道,百尺红栏倚岸花，有人吟访夕阳斜。谈心未必情如水，飞盖何妨气似霞。帘影欲移千树柳，楼阴空噪一行鸦。偶然拈韵能成句，彩笔凭谁写碧纱。
送朱监师谢藩幕出岭 其一,明末清初,何巩道,苍鹰闻道已辞韝，归去云边不可留。一击便能惊众鸟，孤飞何必待高秋。搔无短发花争笑，佩有长虹雨尽收。未载金装先出粤，几时重倚尉佗楼。
送朱监师谢藩幕出岭 其二,明末清初,何巩道,醴酒无烦款穆生，浩然驱马已孤行。拂衣此日原非急，择木从来不敢轻。风起水声投别涧，月明鸟影绕空城。与君一望春郊路，不为离忧亦自惊。
寄方文楚,明末清初,何巩道,闭门长绕落花枝，心忆青阳不可期。愁里对惟孤客影，梦中吟是故人诗。天高自古伤时命，海远从今伤别离。尚有穷途双泪在，临风弹与步兵知。
寄李子将,明末清初,何巩道,几回良会几离忧，今日离忧一倍愁。见弃渐知年老大，思归方悟世迁流。久无过客空罗雀，忽有机心不下鸥。独忆故人新得意，海门风雨看龙舟。
寄刘任远,明末清初,何巩道,心经离别已知灰，却有愁肠日九回。传得秘书原有约，种成灵橘岂无媒。过秦才子年方少，浮楚羁人命独哀。一夕相思空对酒，满窗明月向谁开。
寄高鼎仲,明末清初,何巩道,鸿文玉面两翩然，占得时名正妙年。对镜谁知云碍水，照人长似月登天。贪寻前梦惟凭酒，爱寄新诗自写笺。无恨暮帆惆怅处，一声横笛乱江烟。
秋日李远及偕侄东宛过访山堂即别,明末清初,何巩道,二阮同行入竹林，野人门巷正秋阴。不嫌酒薄篱边买，忽觉花香风际寻。半日车骑淹陋室，十年心事上孤琴。欲知别后愁如许，今夜归潮问浅深。
寄李子将,明末清初,何巩道,九月黄花十月开，轻寒不觉已冲梅。殷勤谁送篱边酒，寂寞空吟掌上杯。溪色远移残照入，笛声斜带晚鸦回。人生容易头如雪，为谢青铜暗里催。
访鹤亭隐者,明末清初,何巩道,潮雨纷纷湿落晖，残红沙鸟一齐飞。过桥欲访渔人笛，入谷先寻隐者扉。妇向酒炉垂犊鼻，儿从田舍拂牛衣。此中便有无怀氏，何用轻鸥始息机。
江上送汪鐏石,明末清初,何巩道,思归买得片帆轻，烟树苍茫雨后晴。路似浮名终有尽，心同流水自相生。上书世共嗟年少，问道吾将属老成。从此蔽庐甘寂寞，野人羞作庙中牲。
残腊送式祖侄,明末清初,何巩道,凄凄风雨渡头人，又买轻舟出水滨。叶坠老红争送腊，草垂新绿渐知春。乱离不借文章力，飘泊难逢骨肉亲。归去敝庐梅正好，一尊村酒莫辞贫。
送李东苑,明末清初,何巩道,春风吹尽一城花，君挂孤帆欲到家。旅梦断为江上梗，离情飞作日边霞。柳牵草色临低岸，鹤避潮声过别沙。不是浔阳送归客，为谁双泪落琵琶。
寄梁药亭,明末清初,何巩道,百里江烟隔广州，西风吟思忆同游。一年秋色难逢月，半夜羁情易倚楼。树冷栖鸦终夕起，草枯萤火满城流。河边无限萧萧树，遮尽归鸿又是愁。
悼更涉上人,明末清初,何巩道,落尽中庭叶，秋山失一僧。壁悬身外影，窗锁定中灯。海大生新月，林空散旧藤。此时前路尽，知尔上方升。
寄潘剩水,明末清初,何巩道,门外青青柳，春风君未知。及兹惆怅日，忆得别离时。月浅才窥户，花飞不恋枝。天涯如对酒，夫子亦相思。
寄李子将,明末清初,何巩道,渺渺江潭月，清江照薄帷。此时生永叹，何处托微辞。绿酒频忧尽，红帘未忍垂。愁心无一寸，却被笛声吹。
寄谢民部伯子,明末清初,何巩道,暮年犹学道，清赏托长林。未有投竿兴，谁知抱瓮心。人闲鱼见影，地静竹成阴。欲寄天涯梦，寒滩日日深。
宿鸟和陈元孝,明末清初,何巩道,山馆有羁禽，幽丛歇夜深。本无能静体，久养欲飞心。幸免虞罗患，犹防瘴雨侵。年来三绕树，未敢共投林。
崧台下寄家兄二首 其一,明末清初,何巩道,偶别非千里，离忧似隔年。自伤为客早，多识过江船。归梦难通峡，羁愁欲到天。骠骑名久贵，第五亦徒然。
崧台下寄家兄二首 其二,明末清初,何巩道,原上鹡鸰小，庭前荆树荣。偶然推物理，常似感人情。独往非吾愿，孤根笑此生。无劳江畔月，长向雨中明。
上金鸿胪三首 其一,明末清初,何巩道,名署皇家作重臣，姻连藩邸是天亲。何曾宠辱惊方寸，只觉安危系一身。龙出匣时知气魄，鹤临风处想精神。金华本属钟灵地，况复金华殿上人。
上金鸿胪三首 其二,明末清初,何巩道,梅岭巍巍半壁存，东西旌旆拥雄藩。总凭妙算持全粤，难怪高名动至尊。临敌不忍游别墅，过庭惟有颔诸孙。千秋善处功名会，悟主封侯在一言。
上金鸿胪三首 其三,明末清初,何巩道,德及吾家若有私，高深山水报无期。亭头酒熟年年醉，阁道花开日日窥。梦稳得吟春草句，露泠空湿紫荆枝。护持容我狂奴在，七尺终酬国士知。
寄陶昭辑粤西道中,明末清初,何巩道,忆君终日望高空，多病天涯叹道穷。柳色有情依旧宅，菊篱无恙待山翁。天浮积水云初白，树映斜阳叶正红。想到旅途肠断处，胡笳吹雁入秋风。
在惠州赠提督,明末清初,何巩道,拍天江水浸鹅城，百尺浮桥半驻兵。花落野塘添马饮，月斜村巷失鸡鸣。争看白面喧帘幕，竞买红绡入柳营。门外鼓鼙今正急，将军何事玉箫声。
感秋柬陶苦子,明末清初,何巩道,秋叶初红谢故枝，溪深明月到偏迟。何当却肉犹难饱，陶自回舟未必悲。岂忍断云分北雁，尚留馀醉候东篱。黄尘若肯长封砚，与尔同为无字碑。
送朱之蓉还浙二首 其一,明末清初,何巩道,扁舟归听浙江潮，八月愁霖暗未消。蕉叶尽题游子句，新词争倚美人箫。荷倾冷露翻乌榜，柳歇秋烟亚白桥。初月不高江树暝，夜长银烛为谁烧。
送朱之蓉还浙二首 其二,明末清初,何巩道,岭梅花落白云秋，惆怅王孙久不留。石观远寻秦代隐，金装羞作陆生游。云藏雁影千回断，月照猿声一夜愁。蜡屐若追前度兴，墨痕犹在海边楼。
赠谢补阙,明末清初,何巩道,一代文章老此身，十年青锁汉朝臣。落花何处寻庭巷，谏草无心示世人。力薄瓜田多积水，酒阑宾客半成尘。秋风更有登楼恨，共发悲歌向海滨。
破窗漏月有怀梁药亭,明末清初,何巩道,纸窗寂寂傍寒林，却有蛾眉向此寻。夜已三更谁得到，路无一线亦相寻。吟成冷入当帷影，酒醒光从满地心。不待屋梁看月照，故人颜色自情深。
集谢将军舟上送林叔吾之东官,明末清初,何巩道,雨洗三山偃晚虹，晶晶孤月射龙宫。江心诗酒借来妙，天外旌旗望去空。烟树影沉千里梦，芰荷香冷四边风。莫嫌异地离情隔，共逐流波亦向东。
生日答朱监师,明末清初,何巩道,归卧穷郊早闭门，故人书札远相存。无成犬马徒加齿，在恨君亲未报恩。屋角落梅催腊酒，城头吹笛绕吟魂。阳回若许寒灰待，从此端居奉至言。
寄邹仪生,明末清初,何巩道,才抛弱管挽强弓，壮志年年滞粤东。只影飘零同泽畔，片言筹画似隆中。未舒短翼飞为鹄，空把长髯捋向风。我亦穷途双泪眼，为谁弹作落花红。
寄陈金吾元孝二首 其一,明末清初,何巩道,莫叹馀生托海滨，时危聊作苦吟人。每谈节烈伤先世，一望风云感此身。远梦渐知潮有信，寸心同指月无尘。五湖烟水何难得，只要当年肯卧薪。
寄陈金吾元孝二首 其二,明末清初,何巩道,十年游客路多岐，玉面虬髯是所思。牢落故乡穷病日，风流当世盛名时。轻尘过眼悠悠去，明镜观心默默知。待化碧天虹百尺，与君文字照南离。
与国如兄宴水亭,明末清初,何巩道,月浮湖口未中天，莺已啼残柳又眠。客梦久抛流水外，诗情长在落花边。银屏低照临桥树，铁笛横吹隔浦船。唤得妖姬齐门酒，不知江上报烽烟。
午日寄梁药亭,明末清初,何巩道,几欲披缁念老亲，闭门依旧水边人。菖蒲作剑难消恨，荷叶为衣易洗尘。月色此时看濯濯，车声何日听辚辚。为谁红蕊参差路，吟断空园一片春。
寄李祁年,明末清初,何巩道,寂寥村落水篱空，吹落莲花钓艇红。几尺残潮行瘦鹤，半天疏雨见低虹。吟成尽写当窗叶，酒醒长临过海风。不信思君双泪眼，夕阳江上看丹枫。
送潘剩水归逢简,明末清初,何巩道,江馆萧条暮雨来，雨馀愁见客船开。不堪别绪临烟水，却领遥情入酒杯。野店乍寒灯影乱，严城初锁角声哀。眼中飞尽英雄血，独有鲛人泪未灰。
香山渡口送刘汉臣还五羊旅次,明末清初,何巩道,阴阴江树绿如帷，春尽天涯送客归。芳草独迷蝴蝶梦，落花先遣伯劳飞。风回极浦孤帆转，月出平沙远火微。曾几别离成老大，途穷心事莫相违。
舟中寄汪鐏石,明末清初,何巩道,悠悠归思别时兴，报有新潮急欲乘。雨入驿楼凉醒酒，风吹鱼舸暗飘灯。波随白浪浮千里，心对红尘隔一层。生计未成怀老友，肝肠须鬓总如冰。
寄王楚臣作客潮阳,明末清初,何巩道,惊座高谈久不听，挑灯空见影随形。正怜晴海初飞鹤，却恨微云远隔星。绝涧瀑声翻角枕，夜台山色到银屏。凄凄望断潮阳路，月入斜窗酒未醒。
寄李修容,明末清初,何巩道,红菱渡口水如天，独抱孤琴上酒船。十里草痕收岸雨，一时诗兴写江烟。人非旧识知谁老，地是曾游忆往年。相隔乱山无路到，月华分作两乡圆。
冬日送赵友入滇兼致马公堡城壁,明末清初,何巩道,衰柳无条赠所亲，忍寒先折岭南春。泪零不断昆明水，梦远重辞粤海滨。晓月笳声催白发，夕阳鞭影落红尘。故侯往事如相忆，为问青门有几人。
舟泊石湖寄梁容若,明末清初,何巩道,一宿西山复放船，旧游曾记野塘边。燕雏学语将飞日，萱草忘忧未老年。帘薄竹床朝见月，地寒松叶尽生烟。今来不得同杯酒，空隔梅花望远天。
春寒次罗尊城韵,明末清初,何巩道,积雨犹含二月寒，满帘山色倚楼看。微苔近水初生浅，冻鸟窥鱼欲下难。芳草绿遮春社酒，落花红过远游冠。步兵欲向穷途哭，不及鲛人泪满盆。
永夜同李祈年分赋,明末清初,何巩道,巷无人话有砧声，野烧痕高过水明。一日景从何处去，十年心到此中生。流星落地池光动，蜡烛移窗树影行。惆怅漫漫歌白石，牛衣双泪向谁倾。
和李祈年幽居二首 其一,明末清初,何巩道,深树茆檐无四邻，断桥流水隔深春。日长坐爱心无事，草绿行知巷少人。窦口湿云通井脉，案头乾雀踏花尘。风吹散发微吟罢，一奏瑶琴见月新。
和李祈年幽居二首 其二,明末清初,何巩道,落花飞絮满西庵，竟日空垂一阁帘。巷没雨痕惟见藓，井吞山气亦生盐。庭柯鸟散知人入，溪岸萍齐觉水添。自羡嵇生琴韵歇，步兵依旧醉厌厌。
送李祈年同人入都,明末清初,何巩道,三年两度拂征鞍，万里陪人乞一官。吟苦诗篇惟觉瘦，看多卿相不知寒。宫前客舍听钟易，马上家书寄雁难。若遇谢公同赌墅，休将棋局笑长安。
人自故乡来凄然相对而作,明末清初,何巩道,偶闻乡语便成悲，穷海田园异昔时。栗里寂寥陶令菊，东山零落谢公棋。野塘水浅空添獭，寒树条衰尚笑鸱。话到此情杯酒冷，对君惟有咏新诗。
是夕乡心益切因寄潘剩水,明末清初,何巩道,南回乌雀绕空枝，凄断乡心半夜时。愁裹有缘贫后得，梦中无路醒来知。庭幽叶落声常早，海远潮归信每迟。吟尽水栏霜月白，满天寒笛思谁伊。
寄唐海门,明末清初,何巩道,别来怀抱难抱处，大雅如君海内无。日暖三冬人共乐，月明千里客同孤。吟成北雁横江水，梦断西风入井梧。共是飘零人不老，岁寒相忆在穷途。
赋赠刘汉臣自廉阳纳妇归,明末清初,何巩道,游子诗情海外殊，奚囊归日有珍珠。天涯白眼逢人看，马上红绡爱客扶。学就银钩书蜀茧，教成金管唱吴歈。仙山记得胡麻饭，觉绕桃花第几株。
寄麦始郢御林,明末清初,何巩道,斗畔连宵剑气斜，雌龙飞起八天家。马从电里追千里，阵在云边列五花。江上何年翻绣被，殿头今日建高牙。未曾二十登坛早，却笑南阳邓仲华。
忆西园羁况寄李远及,明末清初,何巩道,红蕖曲巷未生潮，记得同君过小桥。烟水隔江春暖暖，牛羊争路雨潇潇。忘忧共笑身流落，习懒都忘地寂寥。今夕一杯秋月院，独吟空绕绿芭蕉。
得叶三甥书赋此以答,明末清初,何巩道,慈亲白发同而母，阿舅飘零愧老甥。骨肉有书投远海，乱离无路到孤城。背人新燕还家早，老我残花入眼明。乡园登台望乡国，春风杨柳不胜情。
赠家任生博士,明末清初,何巩道,买得寒云一片山，朝簪抽罢住人间。忧时亦为偏安出，避世谁能未老闲。雨冷围棋敲半夜，竹深孤鹤款重关。旧游记得西湖月，满箧诗题不忍删。
赠茂生,明末清初,何巩道,风流王谢少知名，三十文章更有声。深竹夜留寒士宿，落花中共老僧行。苦吟不解撚须癖，托病谁知采药情。后院早调琴一曲，宜男芳草待春荣。
寄易宣人隐居,明末清初,何巩道,故人高隐远辞家，茆屋阴阴住海涯。深树雨眠芳草鹿，断桥风起夕阳鸦。地临南服山林古，关控西江水势斜。千里一身回首日，满城黄叶与秋花。
李子将以书见贻将就亲藩史金氏赋而送之,明末清初,何巩道,茫茫烟水世情疏，天上飞来旧友书。独卧故园如作客，远投佳句自愁余。欲寻仙洞须听犬，莫待河鲂始食鱼。一片好花春日暖，谁同携手复同车。
再寄李子将,明末清初,何巩道,弱冠王郎未有声，一经腹胆自知名。道同予贱分行止，才向豪门别重轻。四海文人宁作我，百年佳婿为怜卿。旧游曾有青山约，深愿鸾钗是紫荆。
寓叶锦衣沁园偶成四首 其一,明末清初,何巩道,深秋山色绕平湖，树影层层塔影孤。文酒未忘苏玉局，楼台空羡叶金吾。丹书旧叶藏盟府，白首闲身寄画图。最爱晚天星万点，一齐飞作掌中珠。
寓叶锦衣沁园偶成四首 其二,明末清初,何巩道,横放扁舟掠浅沙，却从波底见明霞。浮生尽日依渔父，旧梦今朝付酒家。花谢已无重过蝶，城昏犹有后栖鸦。邵平本欲忘名姓，误向青门学种瓜。
寓叶锦衣沁园偶成四首 其三,明末清初,何巩道,涧底斜开竹下扉，竹深无复见晴晖。雨馀苔藓帘边入，风起钟声水上飞。芳草绿迷新蜡屐，落花红湿旧朝衣。行吟日日思公子，叹指烟波愿已违。
寓叶锦衣沁园偶成四首 其四,明末清初,何巩道,为爱南窗槛可凭，石楼吟断一须冰。烟迷阁道山三面，水照帘波月两层。绣被雪痕翻冷塔，碧纱花蕊落寒灯。疏钟不醒人间梦，去问西湖寺里僧。
送李子将兄弟之羊城,明末清初,何巩道,题诗欲送江门棹，闻道羊城客已行。双鸟岂甘笼下老，孤帆惟向海边轻。眼前蝶黛杯中绿，头上蛾眉水底明。好景断肠无可说，年年嬴得别离情。
送谢迭先之江门,明末清初,何巩道,荔枝红罢晚虹沉，催起南池送别心。对月句成初醉酒，倚风情绕欲弹琴。天高孤雁终宵泪，叶密新蝉几处吟。直到江门停棹地，梦随潮水向君深。
怀李东苑,明末清初,何巩道,河溯杯深昼未醒，晚风依旧醉湖亭。月将浮叶露痕白，烟欲窥帘山意青。漏滴寸心银箭转，歌沉孤梦玉箫停。为谁江树分明见，飞乱松潭一夜星。
谢允文招饮江楼,明末清初,何巩道,乌衣公子旧相思，呼酒江楼识面时。阅尽江山同有泪，坐残风雨岂无诗。高才久羡登坛早，短褐空伤卖赋迟。若使晚霞能返照，故人应不负心期。
送野直同王孙之任春州,明末清初,何巩道,才子新篇艳似花，曳裾原不羡王家。为贫忽有春州兴，怀古宁无夏屋嗟。疏雨旅魂淹白酒，晚山吟思对乌鸦。愿君与我同深隐，何日回舟到海涯。
寄曹本沂,明末清初,何巩道,凤城知尔去将雏，我亦归为反哺乌。物理细推原不浅，交情相感岂容孤。每逢绿草长相望，独对青尊不再呼。若使故人怜此意，月明犹肯朗吟无。
寄梁药亭,明末清初,何巩道,每读君诗响便高，目迷云雾耳惊涛。自伤瘿木藏文理，谁并神皇比羽毛。古学竟能穷汲冢，浮名原不借檀糟。皇家若结他年网，定向南离食雉膏。
寄刘汉臣,明末清初,何巩道,共是飘零忆旧游，终身左袒为刘侯。饮冰十日心犹热，对镜三春鬓已秋。河北此时求草檄，江南何日罢登楼。从来磨剑不磨血，只为平生喜执仇。
寄姚文初,明末清初,何巩道,廿年相见博罗城，夜夜僧庵绕佛行。白发宫人频语旧，青衫司马共伤情。别离梦断经三载，踪迹人传在两京。若使寒灰能再热，与君同望一阳生。
送大牛上人,明末清初,何巩道,客路萧萧一布袍，比闾行乞又劳劳。行原辛苦根非钝，道本慈悲论不高。珠子满身难换米，莲花有舌可含毫。死生大事君知否，努力应轮上阵刀。
得苍梧书却寄,明末清初,何巩道,目穷风雪外，衰草自黄昏。汗漫游千里，徘徊寄一言。白波通峡路，红叶照江门。感念难成梦，寒滩闻夜猿。
寄朱二苍梧隐居,明末清初,何巩道,忆尔苍梧馆，双扉面一溪。野花窥虎落，归鸟占鸡栖。客梦江流急，乡心树色低。不同今夕酒，西望月如圭。
同王方之游大小石楼二首 其一,明末清初,何巩道,数里轻阴到石楼，远天斜照一时收。烟村未出松门冷，人影欲空潭水秋。蝙蝠昼藏诸洞湿，薜萝深锁一泉浮。无端更听山阳笛，泪落西风忆旧游。
同王方之游大小石楼二首 其二,明末清初,何巩道,地留残火似秦馀，浪迹那堪落叶初。绝涧路分峰影乱，断崖桥转谷声虚。壁悬江气摇云母，日射潭光见鬼鱼。我与古人同寂寞，买山无计叹归与。
越滋宿小斋戏成,明末清初,何巩道,月出横斜树色空，石床人醉竹帘中。心同蚕茧千丝乱，泪共渔灯数点红。荇叶近添鸂鵣水，藕花遥起鲤鱼风。松窗正有无穷梦，只恐阳乌在海中。
寄方文楚,明末清初,何巩道,爱倚东郊水上扉，寂然亡尽此时机。床分鹤影斜当月，酒引荷风静到衣。性懒不知为计拙，病多方喜所交稀。何时学得城边草，一化流萤便会飞。
答郑庞将,明末清初,何巩道,两不相逢各自疑，小楼深雨得新诗。要知冷句吟灯处，正是遥情入酒时。琴在风前成曲易，燕从春后拂帘迟。一城岂隔蓬山远，却恨昏钟似子规。
石湖送伍氏兄弟归羊城二首 其一,明末清初,何巩道,山中馀酒尚留卮，便纵乡心出水湄。风拂一双相逐燕，林抛三百未残棋。路迷芳草花飞处，树掩微阳雨细时。身卧旅途长送客，海门今夜忆归期。
石湖送伍氏兄弟归羊城二首 其二,明末清初,何巩道,停舟心爱早潮迟，候得潮生恨别离。江路计来无一日，旅魂消尽已多时。桥头宿酒醺菱叶，湖面低帆拂荔枝。风景难忘回首处，红云天上写新诗。
秋吟和李子将,明末清初,何巩道,月朏西生水绕东，销魂人倚夕阳中。虫声夜夜依黄叶，雁字年年望碧空。竹掩石庵僧面绿，花垂村外女裙红。旧游散尽围棋兴，杖履无因访谢公。
赠朗宁治中顾象之,明末清初,何巩道,夜署无金凛四知，郡门流水见心期。西瓯望岁情方切，东粤扳辕去尚迟。帝里肯堂留旧泽，蛮乡归梦写新诗。容城夫子曾同谱，今日登龙是我师。
滩上送元子业师还端州旅舍,明末清初,何巩道,满山斜日海门开，送客寒滩水尽哀。残腊易生摇落思，旅途难把别离杯。帆移雪月鸡声早，路绕梅花马首回。闻道彼都禾黍冷，不胜惆怅望崧台。
寄李湘水,明末清初,何巩道,独上扁舟海外行，满身风雪别江城。不堪对酒寒无赖，为忆题诗旧有情。渺渺夕阳随木落，亭亭新月傍潮生。天涯几度登楼思，惆怅关河朔雁声。
过刘杜陵山居,明末清初,何巩道,才疏不敢识新知，心爱幽人昨有期。半里水声收钓处，一庭松色罢棋时。多情形影长相恋，无用文章各自疑。却讶冻禽栖未得，梅花飞尽最南枝。
赠彭钟鹤,明末清初,何巩道,江天高雁不堪闻，幕府深秋又对君。半世文章多结客，十年烽火远从军。菊边度曲抛红泪，柳畔弹棋笑白云。早晚班生投笔叹，一飞那肯恋鸡群。
石龙道中怀黔南王楚臣,明末清初,何巩道,落尽莲衣叶尚香，秋衫骑马过横塘。孤烟入涧泉皆绿，野日衔山树半黄。衰草不劳遮客路，哀笳谁遣断人肠。此时何处投知己，只是吟诗寄夜郎。
过伍铁山先生旧庐,明末清初,何巩道,鹤立寒汀一个孤，晚潮犹似旧时无。绿波破壁琴初响，红雨疏林叶欲枯。逐客易伤江畔草，鲛人难泣眼中珠。十年手种长松树，留与儿孙作画图。
和李子将秋夜偶成,明末清初,何巩道,黄叶萧萧水阁凉，罢棋帘下酒痕香。谁吟新白行松径，自抱孤琴宿石床。月出不劳烧腊烛，秋残惟爱倚荷裳。横箫莫向风前弄，吹入天涯九曲肠。
赠方邵村侍郎,明末清初,何巩道,人地清华擅一时，却从秋鹤写威仪。乌台旧展埋轮手，骢马新传奉使诗。绝域江山空复尔，中原风雅更逢谁。登高处处情能写，君是龙门老画师。
呈彭飞云太守,明末清初,何巩道,襄阳司马蜀文翁，又挟昆吾到粤东。设醴每令人饮泣，分题多与客临风。心悬作月虚常白，气蔚为霞晚更红。欲托微词邀皓首，壮夫从古薄雕虫。
过赠二白堂主人,明末清初,何巩道,水篱残艳落秋蕖，瑟瑟孤烟竹屋疏。多难平原非旧业，太平宗伯有遗书。药栏引蔓藏红鸟，钓舸吹箫跳白鱼。莫怪频来寻美酒，门前深柳可停车。
秋日访李东苑高斋,明末清初,何巩道,欲暮群乌便解飞，水边人影候柴扉。立当湖岸情先往，卧向松窗意自微。乱叶坠霜寒树瘦，断云填壑晚峰肥。不劳洞口花相笑，日日寻君醉始归。
秋阴过李子将溪野漫赋,明末清初,何巩道,万竹迎风晚自吞，石榴残雨绿溪痕。掩书谁与谈天下，结屋吾将归故园。虫绕曲栏吟露草，鸦翻斜日起烟村。桥头便是红尘路，生计惟应早杜门。
滞雨有怀李远及,明末清初,何巩道,凄凄寒雨滞孤城，却望仙舟寄此情。不厌众人訾大雅，为怜吾友信平生。树留数叶蝉争噪，沼散群鱼鹤独行。绿酒在尊心在酒，愿随沧海向东倾。
和李子将泛莲波见怀之作,明末清初,何巩道,一秋心绪对流波，风起回塘落晚荷。下坂白羊惊野火，出林红鸟学蛮歌。溪非近海潮生小，叶渐辞枝见月多。欲访李郎愁道阻，愿随渔者逐烟蓑。
梦金陵王羽左,明末清初,何巩道,梦中颜色两茫然，玉面风流正妙年。劳尔远魂归夜月，为谁高咏满秋天。东流不肯乾愁泪，北斗真难挹酒泉。一载浪游何处好，乌衣门巷虎邱边。
寄怀李子将,明末清初,何巩道,西风吹尽白莲衣，水阁沉沉晚独归。秋叶似潮千树响，孤帆如箭一灯飞。情难遣处吟偏远，酒易醒时梦更微。忽觉静中能自照，屋梁寒月正光辉。
送查韬荒,明末清初,何巩道,越客思归欲暮天，离情飞起入蛮弦。路长风雪空相忆，世难文章未可传。红蓼落花初宿雁，绿杨凋叶忽辞蝉。平生最喜临江水，一到分流便黯然。
赠陆山人,明末清初,何巩道,种橙花下结茅茨，一个闲踪老在兹。入水便为渔者得，姓韩先被妇人知。吟当好月云谁共，杖到深松信所之。怪我年来筋力健，青囊从事陆尊师。
寄李远及,明末清初,何巩道,终岁闲踪伴老渔，笑辞蜗角买舟居。临风惟念知交好，顾影谁怜患难馀。潮落分明摇菡萏，天空依旧吐蟾蜍。丈夫本自心如水，何用中山一箧书。
舍弟归香山,明末清初,何巩道,年来姜被正关情，忽有扁舟到海城。多谢惠连酬好梦，却惭骠骑负虚名。春风绕砌萦萱草，细雨当檐吐紫荆。汝寄侯门余牖下，肯令书剑两无成。
过西园赠张公子,明末清初,何巩道,文章两世后人传，善读兵书道更尊。多难田园能自守，太平诗酒不堪论。曲房路转闻流水，高阁窗开对乱村。金管一声秋月上，谁知公子在西园。
立春前一日集李东苑新第分赋,明末清初,何巩道,好花新占上林枝，正是春风欲暖时。窗对碧帘沽酒易，树喧黄鸟得诗迟。陈思不愧称公子，文举从他唤大儿。数向竹林寻二阮，相知心始是相知。
邱坡三刘任远区天功诸子以社事推赋谢并寄,明末清初,何巩道,才疏不敢问鸡坛，留得孤心待岁寒。高咏欲从何地寄，枯桐能向几人弹。溪深两岸禽声啭，日落千山树影残。却喜钓台新有约，故园归去把渔竿。
钟子建才美而文有怀高云白之作社中人为和章余亦步韵二律代高子赋答二首 其一,明末清初,何巩道,芳树亭亭玉不如，思君何事久离居。岂怜蝴蝶迷庄子，难得蒹葭倚太初。对镜远山朝霭霭，入弦流水夜徐徐。不须帝子临湘渚，别有愁怀渺矣余。
钟子建才美而文有怀高云白之作社中人为和章余亦步韵二律代高子赋答二首 其二,明末清初,何巩道,凌云岂敢拟相如，空学灵均赋卜居。未与故人倾白堕，漫劳佳句比黄初。须知彩鹢能寻戴，莫遣乌龙解吠徐。试问六窗分向月，清光何处不怜余。
寄郑野鹿,明末清初,何巩道,海气茫茫草阁虚，闻君归后复斋居。道人住世原无相，廉吏传家尚有书。风惹竹花摇绿酒，雨倾菱叶放红蕖。物情处处生惆怅，定着残蓑问老渔。
罗专城罢官东粤与余舍相依穷愁著书颇称同病余家在香山将浮海而归赋此留别,明末清初,何巩道,马上将军耽左传，天涯公子怨离骚。穷渊终作齐飞剑，别泪先沾旧战袍。一寸心孤闻铁笛，九回肠断走银涛。他时若对梅花咏，忆尔扬州古法曹。
江静白来游吾粤借榻僧舍以诗见贻赋此为答,明末清初,何巩道,僧庵栖久谢黄埃，况是江东旧有才。千里登临王粲恨，暮年词赋子山哀。一床磬冷空寮月，半夜衣香满院梅。如此风流应独赏，老成犹复念寒灰。
寄胡绍先,明末清初,何巩道,萧条江畔倍思君，为忆西堂昨论文。双手握珠齐照夜，十年磨剑未从军。心孤丸傍葵倾日，骨瘦争看鹤在云。旧梦与谁谈得尽，落红何事更纷纷。
寄杨氏兄弟,明末清初,何巩道,关西夫子汉三公，分得馀枝甲粤东。数径菊松临水地，一家文酒闭门中。剑当并啸龙辞匣，雁到群飞字满空。独忆别时投好句，至今长咏海边风。
有人负我者赋可奈何歌寄之,明末清初,何巩道,梦醒虚床初睡起，有怀故人伤心只。只应我命薄如霜，未必君恩轻似纸。世间薄情谁最多，只见落花随逝波。更有绵绵愁不绝，白傅当年长恨歌。时亦已征迈，事亦已蹉跎，可奈何，可奈何。
题罗玉庵行乐,明末清初,何巩道,君不见南山之下麜鹿，月明静饮霜天瀑。又不见沧江之鹤唳且飞，秋风吹下神仙屋。微物区区亦出尘，何况昂藏一伟人。生平倜傥好奇节，握符说剑如有神。山河破碎天梦梦，新亭血泪风前冻。先生一旦冠黄冠，飘然不作仪天凤。年踰七十未龙钟，养成颜色似花红。十年不到玄都观，抱来归去何从容。玄都观里当时住，红尘扑面人来去。种桃道士今寂寥，刘郎去后花无语。独倚寒岩百尺松，须眉飞入丹青中。我也题诗未识面，长松之下闻其风。
九曲溪歌,明末清初,何巩道,九曲兮水何之，肠断兮一如斯。石屹屹兮树离离，西风悲兮吹我衣，我将起古人于九京兮非其时。
南城校射歌,明末清初,何巩道,秋城画角鸣凄凄，秋村白草何离离。将军匹马出平陆，万众追随如鸟飞。停鞍跃下古道左，此中校射能驱驰。指点斜阳列武帐，周遭红伏翻龙旂。踞坐胡床手长剑，甲士鱼行凭指挥。一声未绝万夫诺，插剑弯弓皆健儿。辞弦向的八十步，赭衣鼓吏搥牛皮。鼓声腾腾角声起，芦笳觱篥相参差。将军大笑呼进酒，烹牛脍鲤黄金罍。属车载有能讴者，天魔之舞誇胡姬。长愁短恨藏薄面，秋山的的扬修眉。舞罢持觞倚前席，将军漫舞妾致词。将军但爱歌喉转，将军不惜酒杯疲。争羡汾阳爱歌舞，谁知一身任安危。尊空日落复下令，龙蜓山草今年肥。各各执鞭控千里，东营牵出西营骑。一军将令更上马，金戈白羽群纷披。中有紫衣年十五，风流矫矫伊为谁。云是西凉贵公子，别来失路徒依依。万里艰难走东粤，瓜花零乱青门非。呼鹰跃犬且自乐，吹箫击筑安可知。丈夫勋名本自许，区区摇落非所悲。君不见淮阴曾出胯下时，里中少年羞不为。愿以千金报漂母，始知一饭不忘恩。又不见班生落魄走边塞，悲来投笔不堪言。玉门关外老不入，丈夫莫叹功名迟。二人老幼本不同，英雄志略古所稀。
怀李东苑,明末清初,何巩道,树里阴浓昼寂然，湿云蒸作一溪烟。愁中生计沉杯底，梦里功名到枕边。野水流来初落蕊，江风吹起欲吟蝉。蓬门若肯停车从，经授侯芭或敢传。
寿王令公,明末清初,何巩道,从来书传多良牧，不过百里食其福。谁能易地三治民，咸以恩威交善俗。我师阀阅自平阳，乌衣公子能文章。一朝射策彤墀畔，分符赤县来遐方。香山至止未期月，士女讴吟声弗辍。恩波渺渺虎门潮，更有论文心似雪。未几政府采政声，贲禺虚左移台旌。粤东此地最烦剧，吾师治之和且平。政成藉手旋香邑，赤子攀辕如不及。吾师望岁正情殷，旗亭竹马争迎入。梯航万里越裳来，翩翩同赴黄金台。间关王事忘疲苦，丰貂宝马无尘埃。恩平山县号难治，中丞特召先生至。编茅作署竹为垣，翕然不减中牟异。今年复买铁城舟，禺山端水两不留。拳拳独念香山岛，残黎何幸逢贤侯。朝悬明镜暮甘雨，玉琴弹出尚高处。巩也飘零欲冷灰，感师之德如阳回。念我本为廉吏子，孤根弱质为人摧。古来国士感知己，我岂其人聊尔尔。寸心相报在何年，须眉未必长如此。衙斋一夜绿荷香，羽衣高坐飞瑶觞。采芹不敢献君子，祝师勋业侔苍苍。悬弧之志在四海，区区一职非其爱。但能努力济斯民，孺子终为天下宰。君不见当时陶鲁古冈城，片言能使韩公惊。功成封爵号三广，至今匹妇知姓名。古之豪杰能自计，吾师此日年方富。宏才厚力广一时，何难誉望垂千古。
宿江店,明末清初,何巩道,枕上江声复雁声，风吹残月满高城。酒醒犹是天涯客，疏雨入窗鸡乱鸣。
拜恩感赋,明末清初,陈恭尹,御史封章更表忠，诏书前后出行宫。家门已积沦胥痛，国典犹追式遏功。唐祀睢阳存两庙，汉崇司马列三公。孤儿拜舞威颜下，血泪凭添汗简中。
庞祖如见访,明末清初,陈恭尹,重岩行乐处，回首但云阴。别我岁华改，逢君秋色深。出门遍衰草，托足惟空林。欲谢人间世，论文与素心。
哭外舅湛公,明末清初,陈恭尹,硕德堪千载，高名重一时。黄槐随凤诏，彩笔对彤墀。下座人皆仰，微言世所思。游轻驷马贵，归尽彩衣嬉。问讼中途反，评才满月移。不安林下席，将饱路傍饥。当食推盘粟，妨民拔露葵。郭生难得友，钟子信堪师。以德应能寿，论年不及衰。坏梁歌已矣，朝菌忽先之。罢市乡人哭，怜芳楚老悲。酸风朝飒沓，寒雨夏凄其。吊客来飞鹤，闲窗怨子规。自嗟逢世难，饮恨向天涯。望海情何极，寻乡梦每疑。烟尘销未得，书札到何迟。昔者趋庭训，因之拜羽仪。稍能酬客语，才解诵亲诗。不以东床傲，殊深户牖知。国忧期共奋，家难忽相随。庑下依皋伯，舟中学范蠡。提携无异父，期许欲过儿。离别奄逾岁，风流渺莫追。长歌泪如霰，何待岘山碑。
西樵旅怀五首 其一,明末清初,陈恭尹,罗浮风暖鹧鸪啼，山下梅花客未迷。十里娇歌传玉笛，一竿残月泊沙堤。生存华屋人何处，营垒清秋马独嘶。扶醉西州他日路，潘郎怀旧岂堪题。
西樵旅怀五首 其二,明末清初,陈恭尹,牂牁滚滚向东流，绿浦黄龙识御舟。初日平沙群跃马，二年杯酒独登楼。星连牛斗曾传檄，寒报湘沅尽赐裘。孤棹一辞天万里，几回风雨吼吴钩。
西樵旅怀五首 其三,明末清初,陈恭尹,高楼斜月倒银河，长路朝天响玉珂。雉堞影连飞旆密，马蹄香踏落花多。风中短笛翔鹓鹭，树底轻尘散绮罗。只有数峰名石室，著书留待史臣过。
西樵旅怀五首 其四,明末清初,陈恭尹,江城北面是山家，细雨西桥石路斜。九日归来浇绿酒，几年人去落黄花。牙签旧架唯馀蠹，玉树空庭但噪鸦。犹有邻翁思手泽，壁书珍重与笼纱。
西樵旅怀五首 其五,明末清初,陈恭尹,涕泣经年自一身，南天回首又风尘。低徊不死缘无子，潦倒何颜复向人。犬马岂能忘旧主，梦魂犹恐负先臣。西山有屋临溪水，新种桃花欲避秦。
答何友大,明末清初,陈恭尹,昨夜月明梦君庐，今夜月明得君书。书中历历何所有，半幅蛮笺诗一首。上言所苦在有家，羡君山中看桃花。桃花如锦覆山春，此时山中望故人。别时有约今中止，把札自疑犹梦里。山楼初筑西山西，山池三月草应齐。池头濯足清溪水，何日山中与吾子。
送莫休倩英卓今,明末清初,陈恭尹,手持青竹杖，相送白云端。山里逢人少，君来作别难。乱泉侵宿梦，疏柳隔垂竿。舍此空归去，重期能不叹。
寄家赉予,明末清初,陈恭尹,小池之南摘莲子，记得摇舟弄江水。龙津渡头秋风起，布帆一别三百里。飞乌西飞何其急，歌者何人怅然立。深树凉蝉晓鸣涩，疏帘细雨当窗入。桐叶如啼柳如烟，昨日梦君今日眠。
送饶侍御石帆,明末清初,陈恭尹,玉骢踏尽天南路，更挂征帆向何处。林木还留海燕巢，归人却背秋鸿去。飞云飞叶满前山，和月和霜度庾关。庾关北下乡园迩，五老香炉相对起。荷锄且作种瓜人，铁面人知真御史。一疏曾令死者生，又令生者心为死。西风寒，山酒旨。捧离觞，酌君子。灵蛇有珠蛟有泪，愿借丰城三尺水，报恩报仇报知己。
梅子潭纪梦,明末清初,陈恭尹,浮云离离，飒其风雨。扁舟独寐，梦我严父。曰嗟曰嗟，汝行良苦。悠悠道路，矧兹鼙鼓。自汝之先，未绝如缕。有孑其传，于今为五。无曰予薄，诸灵所怙。敬汝慎汝，无忘先祖。再拜以跽，小子稽首。暂别我父，日月以久。郁郁予心，如结予口。牵衣欲言，捧亲之手。其衣烨然，其手载温。乃欣乃奔，乃蹶于门。起而傍偟，尚闻其言。疾呼我父，其人曷存。维舟摇摇，维雨彭彭。风回一壑，万竹之声。牛衣转侧，如卧春冰。行渐老大，实惭所生。激激潭水，舟乎济之。浩浩亲恩，心乎系之。烈已前人，乌乎继之。我歌我谣，庶几励之。
发闽中向匡庐寄蔡艮若,明末清初,陈恭尹,劳生同逆旅，何处是他乡。渐听人声改，才知客路长。买舟彭蠡月，回首洛桥霜。指却飞花笑，闲身尔亦忙。
建昌河上二首 其一,明末清初,陈恭尹,十月辞西山，苍茫日东走。迟迟闽越路，东风变杨柳。扁舟乱河曲，旅泊成搔首。无衣知春寒，独宿知夜久。茕茕远行子，才知慕父母。
建昌河上二首 其二,明末清初,陈恭尹,莫折棠梨花，花枝刺君手。莫恋春风时，春风白人首。春风低野草，遥见原与阜。昨日少年人，长松生左肘。
杂诗,明末清初,陈恭尹,骏马黑貂弓，悲歌燕市东。少年尚意气，不数古英雄。侠骨穷逾壮，冰心老渐空。浮云无定所，舒卷任秋风。
夜中叹,明末清初,陈恭尹,秋风萧萧吹黄榆，黄榆上有双啼乌。寒霜满枝栖不得，夜久无人时相呼。西樵有客匡山里，一闻此声夜中起。十年含叹为谁来，啸倚芙蓉匣中水。
过金陵不泊,明末清初,陈恭尹,故都残照在，一望尚峥嵘。山拥吴云峻，天连楚水平。到秋禾黍意，为客古今情。高寝长松外，遗臣怯近城。
西湖,明末清初,陈恭尹,山中麋鹿若为群，岭外双鱼杳不闻。贫甚独存冯客剑，雪深持上岳王坟。西湖歌舞春无价，南宋楼台暮有云。休恨议和奸相国，大江犹得百年分。
送人,明末清初,陈恭尹,不辞行数里，相送及河桥。北路邯郸远，东风赭白骄。归身征战后，洗耳圣明朝。未有重期日，题书莫惮遥。
忆昔,明末清初,陈恭尹,忆昔十五六，形容一何好。高谈溢四座，宾客惊绝倒。日月易以迈，春华岂长保。我行如昨日，两度见青草。天涯劳苦远，异路风霜早。相逢少年子，自顾已枯槁。何待两鬓白，然后始谓老。
西湖杂兴四首 其一,明末清初,陈恭尹,隔江山万叠，相对不知名。野寺宜孤梦，春风懒独行。涧阴云乍上，林暗叶初生。自住西湖后，何曾暂到城。
西湖杂兴四首 其二,明末清初,陈恭尹,岳王犹有庙，宋帝更无宫。水夹层城丽，山盘万户雄。园陵深夜雨，松槚冷春风。无泪挥前代，吴燕在眼中。
西湖杂兴四首 其三,明末清初,陈恭尹,明月有相忆，天涯只自亲。江山不可语，意气向何人。莺踏落花暮，燕衔孤屋春。年年别离尽，无泪与罗巾。
西湖杂兴四首 其四,明末清初,陈恭尹,别来无信息，归雁入残霞。故国应芳草，连宵梦落花。吹篪吴市月，垂钓越溪槎。见说佗封地，依然属汉家。
京口舟中,明末清初,陈恭尹,小小舟，长数尺。濛濛雨，移水驿。西风起，淫淫黑。羁孤臣，年年客。釜中着水当自乾，腹中着愁当自宽。男儿眼大天地小，麒麟阁，虮虱肝。
归自吴越与家皖翁庞艺长赉予弟握手龙津醉后成诗,明末清初,陈恭尹,松溪残雨湿征衣，小泊村桥叩竹扉。万里共惊吾尚在，三年偏讶信何稀。棘林雪尽铜驼冷，苜蓿春生铁马肥。醉死君家都莫惜，天涯多有未能归。
与蔡艮若杨无见夜话,明末清初,陈恭尹,中夜不成寐，忆君前可知。乍从灯下到，犹似梦归时。屈指论年月，开襟对酒卮。谁能更碌碌，辛苦话天涯。
过何知澹新筑,明末清初,陈恭尹,主人既不俗，能使林园清。未雨小池浅，将昏初月明。结庐七八尺，啼鸟两三声。种得忘忧草，如今花又生。
舟经故里不泊,明末清初,陈恭尹,东林日未出，一望但苍苍。旧宅诸峰下，寒江绕郭长。十年春涕泪，二月雨帆樯。不为营先冢，何因对故乡。
叶世颖蔡艮若同登金紫峰作,明末清初,陈恭尹,空林采药倦，寂寞憩禅扉。买得山村酒，遥从风雨归。云生层嶂合，春尽落花希。向晚平畴上，闲闲一鹤飞。
旱夜,明末清初,陈恭尹,饥岁苏犹未，农时旱可怜。无田春望雨，不寐夜观天。朱鸟垂檐没，银蟾入户圆。邻家桔槔叟，潮上独撑船。
僦居新塘送叶世颖蔡艮若何友大不偕归里,明末清初,陈恭尹,虎门送君晚，白日落蒹葭。故里不同去，他乡独作家。多离愁觉减，入世懒逾加。已有西来约，还山待菊花。
乞食翁,明末清初,陈恭尹,冥冥青枫林，戢戢归飞翼。飞鸟亦有巢，老翁行乞食。问翁何方人，挥涕答不得。良久前自言：“家在东山侧。薄田五十亩，父子艺黍稷。宿昔天地平，黾勉努筋力。中妇提壶浆，小妇当机织。老妻低白头，扶孙共匍匐。冬日农事歇，斗酒呼亲识。鸡豚稻粱饭，壮我衰颜色。宁知属戎马，秋毫见取索。一岁耕且锄，不足供赋役。芸田倦未起，肢体被鞭策。贫家力已竭，公家求日益。有田以自养，反以速穷厄。欲卖与豪家，乡邻少人迹。当时富贵者，荒草生空宅。回头语孙子：‘流离任所适。重恐官吏至，岂能受逼迫。黄泉亦相见，何必人间客’。欲呼一饭别，盎无半升麦。出门各分手，痛哭辞阡陌。哀哉竟至今，两不闻消息。老身一葛衣，朽烂委荆棘。饿死污人乡，不死长悽恻。新朝泽万物，我独罹斯极”。下民日憔悴，上天安可测。
卧病,明末清初,陈恭尹,海门送人地，人去见波涛。东路离居久，西风病骨高。背墙施枕簟，当暑着绨袍。颇悟无生理，蝉声在远皋。
新别,明末清初,陈恭尹,户外犹残月，江边已晓春。轻装来去易，孤烛别离新。角枕回怜汝，牛衣莫笑人。请看原上骨，岂得在生贫。
送梁器圃归顺德,明末清初,陈恭尹,汀洲初雁飞，送客钓鱼矶。故里我曾梦，深秋君独归。荻花迎棹起，枫叶到城稀。为问先人宅，门前柳几围。
闲居 其一,明末清初,陈恭尹,闲居冬已尽，独坐念将衰。霜叶不亲树，寒花多苦枝。单衣勤向日，薄命拙逢时。莫作将来计，人生未可知。
闲居 其二,明末清初,陈恭尹,羚羊千丈峡，铁马一秋尘。巾帼遗诸将，干戈战市人。析骸犹可爨，三版未成湮。只恐东南亩，明年不用春。
新塘早春怀蔡艮若何不偕,明末清初,陈恭尹,春云漠漠虎头东，几日移居杏再红。三径草生残雨后，数家门掩落花中。乡山久别吟兼梦，水驿多情浪与风。有约扁舟未能去，幽期空负钓鱼翁。
宿梁器圃寒塘,明末清初,陈恭尹,衰柳亭边酒数杯，扁舟昨日虎头回。结成茅屋竟何事，开到黄花人又来。小郭乍寒山有雨，平池经旱水兼苔。旧家正在江城外，深夜无人莫上台。
四时白纻歌五首 其一 春白纻,明末清初,陈恭尹,新林生叶花交飞，珠帘初日流素晖。洞房夜烛光力微，起舞君前歌露晞。宛如游龙翩如鸿，骨柔态变不可终，高举长袖云回风。凤文双履金缕衣，长跪为君擎玉卮，芳年逝者已若斯。
四时白纻歌五首 其二 夏白纻,明末清初,陈恭尹,草萤本质昔已枯，化身今比明月珠。飞君华堂缀交疏，何况贱妾不肖躯。能歌巧笑工步趋，长眉的皪承清矑。不敢自许众道殊，幸离下土升阶除。云房别馆如天居，奉君颜色今夕初。秣君驷马豆以刍，醉君吏士人石醹。愿因微风达区区，昼长夜促乐斯须。
四时白纻歌五首 其三 秋白纻,明末清初,陈恭尹,素衣轻举襳袿红，朱唇不动音微通。如骄似怨不自容，翩若芙蕖秋被风。轻弦细语传纤手，寄心赠君君不有。白云东下雁南飞，令颜一去不复归。
四时白纻歌五首 其四 冬白纻,明末清初,陈恭尹,氍毹匝地朱复殷，鸣环顾步何姗姗。文犀约臂辟重寒，含声未吐气若兰，左顾右盼生光澜。堂上清歌林外啭，积雪遥光凝玉面。双心一意俱回旋，百媚邀君流一眄，千秋万岁非所羡。
四时白纻歌五首 其五 夜白纻,明末清初,陈恭尹,天阶璧月霜始凝，玉绳西倚银汉横。杯疲客醉不自胜，佳人含笑烛下兴。垂辉振彩四座惊，轩轩忽若朝霞升。人生快意不在他，高贤嘉会酒且多。秦箫激越齐瑟和，日月逝矣如流波。永夜如年君弗歌，百年如夜将奈何。
钜鹿公主歌辞,明末清初,陈恭尹,官家出游乘驷驖，毳殿连房象宫阙。殿前女子持绛节，手弹琵琶颜照雪。中宫西宫同羽猎，何以知之双鬟结。
琅琊王歌辞八首 其一,明末清初,陈恭尹,新买五尺刀，烂熳芙蓉焰。晓夕时一开，取照幽人胆。
琅琊王歌辞八首 其二,明末清初,陈恭尹,人言琅琊贤，我独未曾说。长揖交戟中，左右惊吐舌。
琅琊王歌辞八首 其三,明末清初,陈恭尹,飞花亦有蒂，浮梗故有根。四体如轻埃，因风集谁门。
琅琊王歌辞八首 其四,明末清初,陈恭尹,长安八水背，清渭流最急。一夜西北风，怒涛寒自立。
琅琊王歌辞八首 其五,明末清初,陈恭尹,琅琊大道王，更唱琅琊曲。侧有如花人，许以英雄目。
琅琊王歌辞八首 其六,明末清初,陈恭尹,剑室双金龙，夜夜鸣中箧。不能青天飞，枉用张鳞鬣。
琅琊王歌辞八首 其七,明末清初,陈恭尹,天不借日月，日月终经天。虎不借深山，藜藿生路边。
琅琊王歌辞八首 其八,明末清初,陈恭尹,宝马鸣春风，马上人如龙。下马道姓名，言是广平公。
折杨柳歌五首 其一,明末清初,陈恭尹,白羽照秋月，丽服明春风。朝来试马蹄，踯躅垂杨东。
折杨柳歌五首 其二,明末清初,陈恭尹,家居杨柳下，直路西北驰。望郎不可见，折尽门前枝。
折杨柳歌五首 其三,明末清初,陈恭尹,放马在南涧，马嘶时向北。龙出渥洼中，万人皆辟易。
折杨柳歌五首 其四,明末清初,陈恭尹,河北望河南，杨柳郁森森。蕃汉虽二域，春风无两心。
折杨柳歌五首 其五,明末清初,陈恭尹,左手櫜健弓，右手结柔辔。抽出腰下刀，深勒燕山字。
企喻歌四首 其一,明末清初,陈恭尹,男儿欲作健，不用持弓槊。狮子一顾笑，百兽毛自落。
企喻歌四首 其二,明末清初,陈恭尹,放马在大野，草浅马腾跃。铁作身上衣，明朝为君着。
企喻歌四首 其三,明末清初,陈恭尹,前营看后营，万马肃无声。前军看后军，大旆蔽平原。
企喻歌四首 其四,明末清初,陈恭尹,男儿堕地日，会有冲天时。泰山与鸿毛，各是人所为。
捉搦歌四首 其一,明末清初,陈恭尹,好月在天常患缺，硬弓在櫜常患折。男儿穷居苦无骨，老女不嫁忌嫁毕。
捉搦歌四首 其二,明末清初,陈恭尹,两株银杏江边老，花者是公实者母。天生神物必有偶，独坐空房今白首。
捉搦歌四首 其三,明末清初,陈恭尹,路傍古井人所食，清浅分明辨沙砾。可邻照影多行客，不见须眉见巾帼。
捉搦歌四首 其四,明末清初,陈恭尹,江东蔗竿长丈二，中间可啖两头弃。少年往矣老不济，四十五十无多岁。
月节折杨柳歌十三首 其一 正月歌,明末清初,陈恭尹,野雪犹未开，水边与林上，次第送青来。折杨柳，不知思已深，只讶春何久。
月节折杨柳歌十三首 其二 二月歌,明末清初,陈恭尹,红碧两参差，芳香满林薄，望欢殊未来。折杨柳，我有千里心，愿寄双飞鸟。
月节折杨柳歌十三首 其三 三月歌,明末清初,陈恭尹,采薇薇已柔，东西复南北，念子何时休。折杨柳，持为七宝鞭，追逐骅骝后。
月节折杨柳歌十三首 其四 四月歌,明末清初,陈恭尹,寒消时未暑，梅子欲成黄，摽落当谁取。折杨柳，青春不可追，长条已堪扫。
月节折杨柳歌十三首 其五 五月歌,明末清初,陈恭尹,家带辟兵符，螳螂诚有斧，不足禦隆车。折杨柳，刻作孟尝君，才堪役鸡狗。
月节折杨柳歌十三首 其六 六月歌,明末清初,陈恭尹,大鸟怒而飞，海水方飘扬，浩涆将焉归。折杨柳，天作飓母风，四面来吹子。
月节折杨柳歌十三首 其七 七月歌,明末清初,陈恭尹,杨州牛女纪，孟月渡河秋，人间复何似。折杨柳，蟢子识窗前，誇道天孙巧。
月节折杨柳歌十三首 其八 八月歌,明末清初,陈恭尹,云气方四除，明月有正色，依依照吾庐。折杨柳，斫尽碍门枝，不患秋光少。
月节折杨柳歌十三首 其九 九月歌,明末清初,陈恭尹,零露已为霜，秾华不堪玩，晚菊馀芬芳。折杨柳，疏密葺藩篱，不负重阳酒。
月节折杨柳歌十三首 其十 十月歌,明末清初,陈恭尹,天净北风高，鹰隼盘空中，意气真雄豪。折杨柳，镞取董泽蒲，一试穿杨手。
月节折杨柳歌十三首 其十一 十一月歌,明末清初,陈恭尹,大野极群阴，万物方嗷嗷，一复见天心。折杨柳，立表测土中，短长占日晷。
月节折杨柳歌十三首 其十二 十二月歌,明末清初,陈恭尹,水泽腹已坚，坎险化为夷，走马渡长川。折杨柳，杨柳不成阴，濯濯青松老。
月节折杨柳歌十三首 其十三 闰月歌,明末清初,陈恭尹,历象有前期，天王在门中，百辟盛威仪。折杨柳，四序相周流，盈虚信天道。
日重光,明末清初,陈恭尹,日重光，奈何鸡方鸣。日重光，昨日之日，固当舍我而行。日重光，懔乎若渊上之春冰。日重光，过中则昃西倾。日重光，年在壮盛难恒。日重光，譬如大将，背水阵兵。日重光，照是下土下氓。日重光，追膻逐臭如蝇。日重光，唯有达者成名。
月重轮,明末清初,陈恭尹,月重轮，照天下。使天若无明月，万古当为长夜。何夜无月，月有虚盈。谁为匪民，达者成名。
秋行四首 其一,明末清初,陈恭尹,乱竹微开一角，莫云远带孤村。人到绿杨下马，屋迎秋水开门。
秋行四首 其二,明末清初,陈恭尹,万峰谷里村路，独木桥西酒家。对客山翁白发，当垆老妇黄花。
秋行四首 其三,明末清初,陈恭尹,旧宫荒草何处，莫日芦花系船。渔子数灯归尽，江潭一雨萧然。
秋行四首 其四,明末清初,陈恭尹,酒醒已离孤店，灯残莫写乡书。晓月啼猿未已，秋山匹马归欤。
何友大问余病于寒塘,明末清初,陈恭尹,十里雕胡渚，劳君艇子来。棹移花下雨，人上水边台。少别经三月，深情尽一杯。病馀存舌在，今夜话能陪。
醉夜,明末清初,陈恭尹,黄云峰外雨，雨后别山公。客醉溪桥滑，人归夜火红。旅魂思北首，病骨入西风。长叹厓门上，明朝路又东。
七月八日早行,明末清初,陈恭尹,行子及清晨，鸣鸡在四邻。星沈牛女夜，烛照别离人。树势迷前侣，江涛怯病身。遥遥荡舟子，招手荻花津。
病柳,明末清初,陈恭尹,黄落亦复好，青青将若何。受人怜不久，当路折偏多。艳节成虚往，严霜幸未过。金城旧栽处，流涕怨蹉跎。
拟古三首 其一,明末清初,陈恭尹,橘子始可食，往往辞其枝。孝子方欲养，父母长别离。墓上椎牛羊，不如生蒸梨。高爵耀闾里，无亲持慰谁。魂梦中夜来，九原知不知。
拟古三首 其二,明末清初,陈恭尹,寄生在高树，树枯枝不繁。托身共生死，所惜非同根。昔我三小弟，俊迈难具论。国难一时尽，反令愚者存。岂无友朋好，终念骨肉恩。不见蒲苇中，鸿雁相飞翻。双雁飞上天，孤雁无与言。
拟古三首 其三,明末清初,陈恭尹,射虎射石头，始知箭锋利。居世逢乱离，始辨英雄士。我生良不辰，京洛风尘起。生死白刃间，壮心未云已。猛士不带剑，威武岂得申。丈夫不报国，终为愚贱人。中夜召仆夫，将适赵与秦。方建金石名，安念血肉身。抗手谢俦侣，明日西问津。
夜发甘竹滩,明末清初,陈恭尹,滩头潮落树昏昏，夜半移舟出水村。一渚暗云迷大雁，片帆春雨下江门。愁来每失芳菲节，老去多惭父母恩。明日冈州花下醉，此心持与故人言。
代闺人新月,明末清初,陈恭尹,夫婿远邀勋，金鞍西入秦。空闺见新月，终夜惜青春。似镜难全掩，如眉不解颦。为衔将落影，持照未归人。
宿董无休五羊寓舍留别,明末清初,陈恭尹,雨歇空堂秋气生，酒杯无惜坐深更。扁舟此去复为客，一宿缘君暂到城。夜月几时还共照，楚山应恨不同行。西风万里传书处，待汝题诗赠屈平。
别杨无见因柬冈州同人,明末清初,陈恭尹,结束远行迈，未行先送君。秋江下白露，今夜向黄云。此别渺难定，临岐何易分。还将努力意，传语故人闻。
发舟寄湛用喈钟裴仙湛天石,明末清初,陈恭尹,扶胥古渡水凄凄，雨后移舟望转迷。数口寄居秋草外，一身为客楚云西。家无兄弟依良友，地夹河山畏鼓鼙。知己片言应不负，乱离妻子藉提携。
留别诸同人,明末清初,陈恭尹,霏微残月晓风寒，生死交情话别难。入楚客无燕匕首，送行人有白衣冠。舟辞香浦鸿初到，马踏梅关雪渐看。后会不须期故国，中原天地本来宽。
度大庾岭,明末清初,陈恭尹,向风长叹草萧萧，山压重门石气骄。千古霸图俱寂寞，再来行迹尚渔樵。寄书黄木湾何处，走马红梅驿渐遥。欲扫苍厓记名姓，少年时已薄题桥。
江上别卢非玉,明末清初,陈恭尹,重逢又是异乡行，一月孤帆共北征。江上路分彭蠡泽，雪中人向岳阳城。停舟此地丹枫色，买醉当垆玉笛声。别后想君歌舞夜，姑苏南望倍含情。
送涤公,明末清初,陈恭尹,涤公到城久，忽忆丘中琴。积雪移孤棹，寒湘共此心。独归红树外，相待白云深。语我茅庵路，衡山在隔林。
自励诗,明末清初,陈恭尹,闻道岂必早，立德苦不固。嗟余困蒙弱，老大犹未树。五十不称夭，蹉跎已中路。逝者诚已矣，来兹可无惧。先民诏遗矩，乃在行其素。外物焉足希，澄心任所遇。每戒出位思，恒存周身虑。毋曰独居暗，几微渐成著。毋曰戏谑小，君子有常度。穴防终以决，往水不返溯。庶几日三复，反躬永无恶。
湘潭除夕,明末清初,陈恭尹,束屩志万里，岁尽犹在兹。茅堂闭积雪，高卧湘川湄。邻家节序意，寒笛参差吹。佳人急刀剪，中夜闻声辞。留滞感未弭，景物情难持。褰衾盖蓬首，托寐通所思。故乡有馀梦，所思渺无期。寤叹击床蓐，反侧伤肝脾。人言有彼此，道远不可知。吁嗟壮士怀，岁尽增遥悲。
赠郭幼隗 其一,明末清初,陈恭尹,陶公羲皇人，济世心复苦。违时弃经纶，养节薄簪组。微言寄简策，容色尚可睹。昔人云已邈，之子蹈前矩。林园发新咏，往往见肺腑。以置彭泽中，识者昧去取。匪直英华美，秉心亦犹古。
赠郭幼隗 其二,明末清初,陈恭尹,驽马出大宛，絷之在汉闼。长鸣眷西极，万里走空阔。物老德不称，筋衰力先夺。繁阴盛淫雨，修途泞不达。侧首见骅骝，尘中问饥渴。言恋父母国，已恐贰师拔。踟蹰立长坂，泪杂沟中沫。苜蓿未可希，生刍欲归秣。
湘上寄梁器圃,明末清初,陈恭尹,湘皋气候暖，风物犹近粤。雪在野际青，春迟柳间蘖。出郊践芳草，怨与王孙别。河桥一分手，六满汀洲月。靡月不相思，矧伊艳阳节。想见山阿人，行歌散玄发。衡阳有归雁，逖矣嵇生札。
送雪公归耕苍梧歌,明末清初,陈恭尹,苍鹰六翮不上天，化为春鸠啄人田。壮士有力不搏虎，两角肥牛耕瘠土。毛摧羽落君莫叹，龙屈蛇伸自终古。送君耕，耕何所。上有苍梧之深山，下有牂牁之长浦。浦下山田田上墅，荷锸来归日当午。曲枕右肱树左股，万事不理望膏雨。
湘上读书柬郭幼隗,明末清初,陈恭尹,高天何寥廓，茅屋十馀尺。上有飞晨风，下有不归客。重衣垢以敝，散帙黯无色。仰首惭壮夫，垂心事雕刻。
答别郭幼隗,明末清初,陈恭尹,天涯何意返征骖，惨澹离怀酒不酣。匝地柳条青汉上，断肠春草绿湘南。难归故国生多恨，有约乘桴去亦堪。沧海茫茫一回首，美人迟暮在江潭。
发舟中湘将登南岳,明末清初,陈恭尹,芳草绿未已，孤舟发南湘。还当上巳日，远适衡山阳。石积水光碎，竹多风响长。客途春有酒，波荡感浮觞。
宿罗克生,明末清初,陈恭尹,衡山三十里，樵子识君家。一路杉松雨，开门桃李花。乍逢如宿昔，未老亦烟霞。叹息青灯夜，春衣冷欲加。
谒南岳庙,明末清初,陈恭尹,秩礼咸百王，兹山奠南服。如何奕奕庙，朴樕今有屋。镛钟仰东序，高瓦坠平陆。谷风飘崇基，枯草下更绿。上帝当板板，百神亦倾覆。周檐盼层阿，出涕立空谷。
石浪庵访破门上人,明末清初,陈恭尹,樱桃花落正黄昏，谷鸟惊飞客在门。想得老僧春未出，竹根深雪屐无痕。
赠大化上人,明末清初,陈恭尹,草屋苍凉老此身，重岩花木不知春。故乡南岳三千里，君在山中见几人。
南岳道中从石浪庵上至高台寺,明末清初,陈恭尹,晨饭气始晴，初日在山缺。纡回出林莽，揖与老僧别。抠衣陟天路，百里上积雪。适来历崔嵬，反视若丘垤。清冷坠冰响，淅沥霜枝折。中峰方眇然，将登且当歇。
登祝融峰,明末清初,陈恭尹,祝融高不测，云雨及其半。濛濛在太古，乾坤犹未判。九州有馀览，旭日夜中旦。临睨怀百忧，因高发南叹。
下祝融峰向白门寺道中作,明末清初,陈恭尹,披离中林雪，厌浥下山路。缘高凛若坠，身外不敢顾。藤藟援我行，飞鸟争我度。我下群木鸣，我上寒云冱。迹从逝溪远，心与幽赏住。万里方自今，重期岂能预。迟迟闻远钟，懔懔日将暮。
白门别诺诺和尚,明末清初,陈恭尹,南岳千峰一衲栖，小桥流水入招提。山端远影湘江尽，竹外闲窗楚岫低。十日淹留春色暮，中宵谈笑月华西。岐途不用悲游子，芳草天涯路未迷。
过洞庭湖,明末清初,陈恭尹,灌注合梁荆，苍茫四望平。江山俱不到，天水自相生。失路行湘浦，期舟渡郢城。风波此瞻眺，真信地维倾。
赤壁舟中歌,明末清初,陈恭尹,曹家老瞒狡而武，百万戈矛下荆土。赘阉小丑夷群雄，当时意气无江东。江东少年剑斫案，驱风走火乌林岸。北船烟烬西蜀都，吴王宫殿飞赤乌。谁为此谋葛与周，两郎年几二十头。雄图已矣勿谁道，赤壁舟中人已老。
将发汉口毛子霞在武昌不得更别舟中夜坐作诗寄之,明末清初,陈恭尹,沧波芳草暮生烟，东望离心倍黯然。短棹拟过黄鹄渡，轻装催上白门船。遥从江汉分流地，坐到星河欲晓天。明日五更应已远，故人残月正高眠。
过昭关,明末清初,陈恭尹,萧条半生事，驱马行中原。人影乱马蹄，䟤跋沙尘昏。马饥走衔草，人饥那得飧。西徂岘阳阪，伫立昭关门。古人伍子胥，聊可与之言。
次凤阳逢中秋,明末清初,陈恭尹,未到问沽酒，早投城北闉。莫令亡国月，得照渡江人。世薄功名士，秋销战伐尘。馀生付樽杓，留醉上车轮。
舟泊长淮关怀去年别者,明末清初,陈恭尹,长淮今夜月，此是故人心。万里送行者，徘徊枫树林。维舟怅前别，把酒恋同斟。自我不相见，知君愁至今。
吹台,明末清初,陈恭尹,风吹吹台树，树叶高下飞。嗟哉两游子，远适不念归。马蹇负橐行，鞭断持竹枝。徬徨吹台下，据地擢素髭。借问客游子，飘飖欲何之。乃云适西北，又不入帝畿。闻有燕赵士，尚义如渴饥。虽则如渴饥，昔是而今非。高冈多蒺藜，下室多伊威。黄河问清水，升斗不可希。风吹吹台树，树叶落不远。嗟尔两游子，远行莫如返。
夷山谣,明末清初,陈恭尹,古夷山，今平地。车马东西驰，屠儿倚刀醉。梁园枯草鹰啸风，公子翩翩持角弓。
博浪谣,明末清初,陈恭尹,前椎晋鄙，后椎秦始。地并大梁，不信海西驰，久饮东京水。
黄河谣二首 其一,明末清初,陈恭尹,口哆声嗔，招舟孟津。马饮浊浪，人立浊尘。
黄河谣二首 其二,明末清初,陈恭尹,贵舆贱骑，飞躯逐利。老反山阿，白头入地。
山阳送赵客入燕,明末清初,陈恭尹,漳河东是帝京尘，匹马看君发孟津。欲寄悲歌向燕市，荆卿行后更无人。
山阳逢亡友蔡艮若生日感赋,明末清初,陈恭尹,夭寿各归尽，三年悲亦衰。胡然既死后，转忆始生时。寡过我何赖，多才人未知。山阳今有作，不为笛声吹。
儿赣晬日旅山阳作,明末清初,陈恭尹,游云极八表，出山如有恋。我孤望儿子，及产不相见。我行马蹄西，儿子初生啼。我行马蹄北，儿生已匍匐。此日一岁成，此时邻妪盈。空堂杂百物，嗜欲开其情。昏来各出户，拍手嗤其父。阿妇入闺房，抱儿心望郎。
卖驴,明末清初,陈恭尹,归鞍太行下，南及汉川湄。远历风霜苦，难为蹇劣姿。在予常惜力，于汝亦忘疲。去落他人手，筋骸愁自兹。
岁暮登黄鹤楼,明末清初,陈恭尹,郊原草树正凋零，历历高楼见杳冥。鄂渚地形浮浪动，汉阳山色渡江青。昔人去路空云水，粤客归心向洞庭。莫怨鹤飞终不返，世间无处托仙翎。
庚子元旦毛子霞招同何不偕登黄鹤楼,明末清初,陈恭尹,君子羁心积此晨，鹤楼斟酌岁华新。城头江汉一千里，座上罗浮两个人。细草暗催行处绿，落梅飞尽隔年春。谁堪天下无穷路，来伴微生易老身。
归舟四首 其一,明末清初,陈恭尹,积雨江汉绿，归心杨柳初。芳菲空复尔，少壮已全虚。白发何难得，青山不易居。从今向田里，所惧世情疏。
归舟四首 其二,明末清初,陈恭尹,舟路翠微上，了然知寂机。溪声虚自答，山色静相晖。饮鹿妨人去，栖禽择木飞。物情从所好，吾亦薄言归。
归舟四首 其三,明末清初,陈恭尹,楚县逾山尽，章流向粤初。映花溪路闭，含水石根虚。淹泊时仍杳，羁愁日以疏。殊方归亦尔，吾自笑怀居。
归舟四首 其四,明末清初,陈恭尹,水气动群木，虚楼飞叶声。风灯无定照，峡月不终明。托宿维舟夜，临泷未济情。寸心平自若，应任险中行。
杂诗九首 其一,明末清初,陈恭尹,浟浟东逝水，怆怆南征子。水逝水所归，苍天曷为此。衔悲历君庭，宵风动茅苇。东井嘒方中，天弧曜其矢。闻君旅其下，长跪愿有启。梁土多黑波，马渴君安恃。
杂诗九首 其二,明末清初,陈恭尹,雁度葭菼黄，月悬江汉秋。离人喟清夜，挟瑟临高楼。西瞻赤壁涯，东思沧海流。朱弦感英声，磊砢不可收。下阶重太息，古调今谁酬。哀彼促织虫，有生亦何求。衣裳非所温，唧唧怀殷忧。
杂诗九首 其三,明末清初,陈恭尹,杖策有所适，乃至南山阿。飞雪曜峻涂，高冰积嵯峨。仰见双羽人，被服扬轻霞。揖我升丹梯，飞步游天河。下窥失五岳，累块存中华。群星与日月，熠若流萤过。命我一丸药，天陨子不磨。长揖谢羽人，蓄志不慕多。兹生有馀责，区区计其他。回车复吾路，路有张鸟罗。凤鸟易高飞，罗雀如之何。
杂诗九首 其四,明末清初,陈恭尹,霜至草木寒，关河凄以风。扁舟越湘水，迟暮予何心。美人彩云端，欲往闻遗音。云端不可即，离别销颜色。三朝掩明镜，对面不相识。
杂诗九首 其五,明末清初,陈恭尹,商风自何来，白云起秋色。梧柯下一叶，百卉萋未息。天地方疾威，美者先受抑。捐生故有人，困馁焉足惜。丰此百年躯，只为蝼蚁德。
杂诗九首 其六,明末清初,陈恭尹,萧萧君马鸣，夜夜闻歌声。马悲慕俦侣，独歌谁和汝。结束下空阶，仰瞻霜与露。缺月衔东隅，旄头没何处。思为伺晨鸟，举舌催天曙。
杂诗九首 其七,明末清初,陈恭尹,家临青山侧，前望白杨道。遥遥孤坟下，有士怀其宝。存思泽万物，一身乃先槁。驾言采杜衡，涉野多秋草。同心复几人，相看日趋老。
杂诗九首 其八,明末清初,陈恭尹,金节天地肃，白日遄西飞。繁星不照物，流萤有馀辉。灼灼宵征子，车马轻且肥。明灯集倡楼，四角扬清丝。佳人映瑶席，仿佛凝幽姿。回眸粲一顾，百万焉足挥。锦衾既以陈，鸳鸯罥重帏。欢乐永今夕，此生不愿馀。佳人含笑言，生死齐所归。
杂诗九首 其九,明末清初,陈恭尹,旭日临高城，城中何浩浩。楼台动丝管，金碧相照耀。在野方为鱼，太康无乃早。浩歌感畴昔，瞻望淇园道。下有流汤汤，上有竹窈窈。河流日以溢，竹生日以老。
古有乘车戴笠之谣其相逢必有歌盖逸之也戴笠者歌曰,明末清初,陈恭尹,南园道，萧兰不同芳，共是三春草。
答歌,明末清初,陈恭尹,墓门道，高下不同茔，一种生春草。
送董无休归会稽歌二首 其一,明末清初,陈恭尹,奈何别，感予悲，思昔与君初相知。我之北，君在南，解君之策策两骖。我之南，君将北，我马玄黄不如昔。五羊城东百尺浪，欲送归人行不得。行不得，为君歌。风乎谷中，云乎山阿。雷入于地，雨伏于河。风云雷雨飒然合，下天上地为滂沱。云摇雨散西风好，愿君且向山阴道。南北分飞自偶然，丈夫不受炎洲老。
送董无休归会稽歌二首 其二,明末清初,陈恭尹,江水秋以洚，关河上西而风。翼翼之篷，我友于东。东何归，归会稽。稽山阳，稻与粱。稽山背，蒿与艾。何以赠君赠自爱。独女不嫁邻儿大，欲往从之慎其对。
子夜歌二首 其一,明末清初,陈恭尹,新妆尚未成，览镜自太息。折取丹若花，榴子何能得。
子夜歌二首 其二,明末清初,陈恭尹,待欢不下帘，春风灭寒烛。云中见一星，今夜成单宿。
感怀十七首 其一,明末清初,陈恭尹,纤纤西林月，待日生辉光。幸假羽翼资，与君同颉颃。左提而右挈，万夫莫能当。况我为仁义，相辅唯文章。斫桐为两琴，异形同宫商。中心一相知，异身同肺肠。智慧如丹华，华盛无再扬。勖哉二三子，久要期勿忘。
感怀十七首 其二,明末清初,陈恭尹,密云自西郊，良苗望膏泽。长虹久不散，小雨滋蟊贼。日月煎本根，青黄变生色。结发为老农，终年不一穫。高门纵杯酒，大笑糟糠客。感念愚公言，子孙世其力。努力饰镃基，春明候南陌。
感怀十七首 其三,明末清初,陈恭尹,往者不可追，来者不可期。俯首为今人，举体无一宜。有目厌兵革，有耳闻号啼。有腹饱糠覈，有足履祸枢。赤舌有如火，更以焚其躯。
感怀十七首 其四,明末清初,陈恭尹,高台临广池，梧桐百馀尺。上有一尊酒，可以永今夕。明月生东隅，浩荡无拘迫。君子多暇豫，小人聊燕息。人生有如影，终始为形役。拔箭射虚空，箭尽弓亦折。步出城北门，垒垒山上石。下有忘忧人，千秋托松柏。
感怀十七首 其五,明末清初,陈恭尹,荷丝织为衣，禦寒终不温。章句小儒生，安识经与纶。高冠带金玉，端坐如鬼神。轻车从肥马，游宴无冬春。志士沈下僚，能智岂获伸。大盗从西来，击钟召群臣。空复见异类，何以张吾军。大者为鸡狗，鸣吠从他人。小者如蛹蚕，只自营其身。
感怀十七首 其六,明末清初,陈恭尹,九月悲风始，边土何惨慄。积雪齐高城，惊沙蔽寒日。斧冰持饮马，凿地求鼠实。月盛角弓强，三军夜恒出。合战阴山下，矢尽归途失。手斩郅支头，献俘凤凰阙。阙庭侍从士，卧起佳人侧。日晏下朝归，酌酒弹鸣瑟。十年为汉将，甲胄行虮虱。一语不相能，投身对刀笔。
感怀十七首 其七,明末清初,陈恭尹,事君如四时，成功者为客。君子慎其言，只以求忠益。小人躁于名，噭噭沽其直。疾疢卒不除，上下成乖隔。为臣固当戒，为君独宜择。曲突弗先图，头额为焦灼。忠言有如鸦，佞言有如鹊。鹊鸣人所喜，鸦鸣人所唶。
感怀十七首 其八,明末清初,陈恭尹,海滨何遥遥，遥遥三千里。一里一千家，家家生荆杞。空房乳狐兔，荒沼游蛇虺。居人去何之，散作他乡鬼。新鬼无人葬，旧鬼无人祀。相逢尽一哭，万事今如此。国家启封疆，尺地千弧矢。人民古所贵，弃之若泥滓。大风断松根，小风落松子。松根尚不惜，松子亦何有。
感怀十七首 其九,明末清初,陈恭尹,番禺古都会，佳哉郁嵯峨。三江交洪流，海水扬清波。刘项争帝业，闭关自秦佗。黄屋与左纛，老夫聊自娱。山川足霸气，往往开雄图。中原鼎沸日，肝脑涂干戈。光岳气虽分，生齿存亦多。海国诚富强，金铁兼盐鹾。百货走天下，五兵雄诸华。盛朝为外府，乱政求金车。使者道相望，下民方荐瘥。北临汉台上，怅望伤如何。
感怀十七首 其十,明末清初,陈恭尹,野犬吠行人，深巷闻荒鸡。荡子今何之，有司在门闾。朝出伏草间，夜起匍匐归。有亲谁当养，有田莫耘耔。岂敢负公家，有罪诚当治。甘瓜生井傍，百尺蔓其枝。祸来常无根，免身为令谋。
感怀十七首 其十一,明末清初,陈恭尹,梦登首阳山，郁哉何巍巍。上有二子坟，下有蕨与薇。宁从白鹤巢，不从凤鸟飞。白鹤来有常，凤鸟来无时。子胥耕吴野，少伯困会稽。一旦先埃尘，千秋有馀悲。
感怀十七首 其十二,明末清初,陈恭尹,太息复太息，百年同木石。富贵比春华，一落谁相识。不如求令名，高誉流丹青。丹青虽可慕，人命如朝露。一身尚不存，令名亦何附。不如齐死生，无我亦无名。诚恐朽落时，亦与木石并。百足既怜夔，蝮蛇复怜风。是非百年内，展转何能穷。
感怀十七首 其十三,明末清初,陈恭尹,览镜在中夜，莫辨影与形。人苦不自知，所赖友与朋。圭璧贵攻瑕，龙阿期发硎。如何末世士，怀利忘平生。责望疑似间，谗间忽然兴。陈张交里门，白刃生侯王。富贵尚相负，贫贱宁相能。结交始以义，全交终以明。安得兼黄金，以铸鲍子灵。
感怀十七首 其十四,明末清初,陈恭尹,著我远游冠，插我忘归羽。命驾将何之，三星在南户。夕鸟下高林，翩翩赴其侣。人生各有志，荣辱何常主。浩歌击白石，与此聊终古。谁能共碌碌，身没名不举。蒿里足黄尘，徒增一棺土。
感怀十七首 其十五,明末清初,陈恭尹,豫章下山时，顾与山灵语。不为栋与楹，慎勿为木偶。木偶盛容姿，曳裾复拱手。大匠持斧斤，视之若无有。叔孙名大儒，绵蕞何草草。萧何刀笔吏，无功独居首。
感怀十七首 其十六,明末清初,陈恭尹,人饮浊河水，不食古井泉。古井非不清，浊河诚有源。大人略细故，琐琐安足论。鹦鹉立樊笼，焉用能人言。苍鹰无羽仪，一日翔九天。
感怀十七首 其十七,明末清初,陈恭尹,秋气不成寐，出户月皎皎。我生多忧虞，及壮已衰老。如彼霜下叶，未落忽先槁。当前一尊酒，举觞问苍昊。毕昴出东方，天阶静如扫。玉衡无右移，白日不西晓。如何六合内，有此颠与倒。
叶世颖重之中湘茅屋别后有寄,明末清初,陈恭尹,楚国木叶下，故人行有霜。离忧在湘水，古色满衡阳。几日歇兰棹，此时开草堂。山川教儿子，指点洞庭傍。
夏夜同梁药亭朱竹庵,明末清初,陈恭尹,百感在深夜，夜凉开小扉。梧桐下阶影，蝙蝠上堂飞。初月清光少，中年旧友稀。春来恋携手，空谷未成归。
喜陶苦子还自鹿步,明末清初,陈恭尹,无言终夕坐，一雨散微凉。自有碧天月，随君归草堂。荒池馀溜上，高柳小星藏。世难兼多事，为欢苦不常。
月夜怀王东村,明末清初,陈恭尹,王子知名早，而今似老夫。诗教流俗怪，痴爱美人扶。隔岁书归岭，他乡月在湖。滕王高阁上，今夜捋虬须。
夏日寄铁机上人,明末清初,陈恭尹,自得传心印，年来出院稀。苦吟诗体瘦，蔬食病身肥。地静风吹竹，池凉水溅衣。空江相忆处，白鸟夕东飞。
宿罗浮飞云峰候日出,明末清初,陈恭尹,仙山终古少行踪，绝顶良宵不易逢。暗积落花归上界，倒悬明月照西峰。江潮应瀑声千里，海气成霞色万重。一线日轮天已晓，远鸡才报下方钟。
宿冲虚观,明末清初,陈恭尹,碧削群峰列四垣，仙宫高坐不知寒。春前萤火明丹灶，夜静流星落斗坛。几穴雕梁巢白蚁，一家衰草住黄冠。山尊对语梅花下，福地而今路亦难。
过薛剑公不值,明末清初,陈恭尹,竹窗虚掩读书堂，远近游踪日已黄。舍瑟定偕童子去，采芝还入老人行。苔侵旧绿缘金井，花散高红点石床。一度不留君未惜，年年归路属春阳。
雨后登楼迟梁器圃不至,明末清初,陈恭尹,江楼频约落花间，乱世幽期岂待闲。几度莺声逢旧国，二年春色各柴关。新虹映日收残雨，积水浮天出断山。目极故人居可见，布帆无恙夕空还。
赠别屈翁山二首 其一,明末清初,陈恭尹,落日临大河，游子有叹声。与君结交初，十五侍亲庭。中间一杯酒，各有万里行。飘飖沅湘水，迢递辽阳城。归来何所得，白发三四茎。云中有哀鸟，遗我一尺缯。上言所相思，乘龙冉遐征。呜呼永决绝，况当别良朋。踟蹰欲有言，泪下先承缨。丈夫射桑弧，岂曰期一身。大耻且不雪，独善有何称。
赠别屈翁山二首 其二,明末清初,陈恭尹,画布作鸿鹄，天下齐张弓。哀哉晚世士，不幸有其心。有心尚可容，有口能兴戎。愿君为坚金，不愿为贞松。松高风飕飕，众草难为秋。
屈翁山见过二首 其一,明末清初,陈恭尹,潜鱼脱于渊，濡沫犹相依。何况双鹓雏，羽翼当未飞。别子未经旬，中心恒苦饥。析我园中薪，言烹菽与葵。小子从外来，有客缁其衣。披衣急出户，果谐心所思。相携历堂阶，欢极无文仪。素琴为君弦，浊酒为君开。
屈翁山见过二首 其二,明末清初,陈恭尹,酒浊不可饮，弦悲难重陈。平生废蓼莪，念子有老亲。虽无爵与禄，色养逾八珍。胡风自西来，四海同其尘。枭獍言大孝，乌哺为不仁。勉哉反古道，独立如披榛。葵花虽不实，犹能安其根。君子垂令名，所以扬二人。
海中吟,明末清初,陈恭尹,海中何所有，有树名三珠。上有同巢鸟，分飞从鹓雏。西飞黑水头，北飞越黄河。远者啄玉门，戛戛鸣天都。路长羽翼短，力尽归其居。上天天有弧，入地地无涂。口饥不谋食，终日衔枯芦。人情有独嗜，此鸟宁谓愚。解纷不以拳，吊死不以乌。凤凰其不来，吾衰已矣夫。
珠厓歌送魏和公,明末清初,陈恭尹,海之四壁天，珠厓浮其间。夫子客于斯，则愿祝安而往，速而还。已而已而，使夫子客于斯，后来者可以知其时也。
崇祯皇帝御琴歌,明末清初,陈恭尹,孤桐何生生峄阳，天家巧斫含宫商。乾坤四序在胸臆，七宝交盘双凤皇。烈皇宵衣坐璇殿，欲奏南薰和赤县。朱丝七轸轸七弦，一时迸绝君王前。君王三月骑龙去，神物潜行越河泗。罗浮道士搜遗弓，五拜亲瞻翔凤字。来归泣语临秋浦，白日晶晶倏飞雨。况乃风高水波立，海隅咫尺非吾土。豹之斑，下人间，鳄之横，出深阻。掩君泪，为君吟。彼琴者木木有心，四海男儿何至今。
春夜城西对酒歌,明末清初,陈恭尹,苍天胡为使我老，百年饮酒苦不早。学书学剑将何求，富贵何如一春草。西城北郭狐狸穴，一坟未兴一坟灭。英雄事业满丹青，欲向何丘问枯骨。且当把烛对朋侪，千卮酬酢开中怀。身后那能有知己，有如月坠西江水，万丈光芒终已矣。
秋日西郊宴集同岑梵则张穆之陈乔生王说作高望公庞祖如梁药亭梁颙若屈泰士屈翁山时翁山归自塞上,明末清初,陈恭尹,黍苗无际雁高飞，对酒心知此日稀。珠海寺边游子合，玉门关外故人归。半生岁月看流水，百战山河见落晖。欲洒新亭数行泪，南朝风景已全非。
寄答方楚卿,明末清初,陈恭尹,羚羊峡里忆同船，江水盈盈十五年。汉业不安分鼎地，楚臣谁定胜人天。思莼酒客归乡井，攀柏孤儿守墓田。三十无成惭父友，报书惟有一潸然。
耕田歌,明末清初,陈恭尹,耕田乐，耕田苦。乐哉乐有年，苦哉不可言。春未至，先扶犁。霜华重，土气肥。春已至，农事始。鸡未鸣，耕者起。泥汨汨，水光光。二月稻芽，三月打秧。五月收花，六月垂垂黄。再熟之田始有望。三月打秧，六月薅草。一熟之田，九月始得穫稻。近路畏马，马食犹寡。近水畏兵，兵刈何名。上官不待熟不熟，昨日取钱今取谷。西邻典衣东卖犊。黄犊用力且勿苦，屠家明日悬尔股。
日本刀歌,明末清初,陈恭尹,白日所出金铁流，铁之性刚金性柔。铸为宝刀能屈伸，屈以防身伸杀人。星流电激光离合，日华四射曈曈湿。阴风夜半刮面来，百万愁魂鞘中泣。中原岁岁飞白羽，世人见刀皆不顾。为恩为怨知是谁，宝刀何罪逢君怒。为君昼盛威与仪，为君夜伏魍与魑。水中有蛟贯其颐，山中有虎抉其皮。以杀止杀天下仁，宝刀所愿从圣人。
缫丝歌,明末清初,陈恭尹,小虫之大小指如，君子之躯七尺馀。镬烹小虫胡为乎，将以为衣荣君躯。君躯长，君躯短。小虫之小丝有限，中心抽尽君未暖。
祭幽歌,明末清初,陈恭尹,天低野黑钟磬冷，高台火炬红无影。招魂竹竿垂至地，万众无声大师睡。林根水际光窅冥，欲动不动如有形。阴风吹沙利如箭，蚱蜢横飞扑人面。鬼王丈六须发丹，金铃召鬼争盘餐。黄香插筵月皛皛，瓦簋不盈纸衣小。倏如闻笑忽而啼，笑何丈夫啼女儿。残形败血生荒草，有棺无棺安可保。骨肉当前唤不闻，半夜依人思一饱。绿杨丝绕白杨树，魂来作风归作雨。西头落日东头来，后人仍为今人哀。
猿声歌,明末清初,陈恭尹,十八滩头波突兀，孤舟十夕不得发。蒹葭败叶鸣括括，江天霜满坠小月，乌猿一声一白发。
寄曾省之,明末清初,陈恭尹,分居岭北南，异地幸同心。匪石能攻玉，如兰即断金。君从卜肆隐，予卧海门深。春别不曾送，秋风劳夜吟。
雨夜怀屈翁山,明末清初,陈恭尹,风雨怀人坐，无灯亦到明。流萤分夜色，疏竹聚秋声。别酒尚馀醉，春花今不荣。终知吾与子，白发路傍生。
送马仲融之粤西,明末清初,陈恭尹,天际万重滩，滩边万仞山。山风吹落叶，只在客船间。多难晦冥日，少年离别颜。倚闾方白发，莫不看刀环。
秋夕梁素子载酒过宿,明末清初,陈恭尹,悠悠成老大，处处闭柴关。秋水鹭鸶外，江村禾黍间。何期良夜月，得照故人颜。把酒因成笑，劳生不易闲。
得梁药亭燕台书因怀石埭之行,明末清初,陈恭尹,国门三献玉，岐路已沾衣。复铩双鸾翮，居然后雁归。乘风潮荡漾，临水叶翻飞。牛渚高吟夜，相思方掩扉。
江上,明末清初,陈恭尹,青山此川上，终古见如新。可叹浮生者，蹉跎即老人。暮云高不动，白鸟立无邻。独往秋光里，双桡与病身。
送雁,明末清初,陈恭尹,数声嘹呖起汀沙，乱点晴空暮影斜。六翮欲冲辽海雪，一行先别岭南花。但令处处无飞缴，莫恨年年不到家。荇叶芦芽春渐遍，无穷烟水在天涯。
望燕,明末清初,陈恭尹,封侯重颔黑衣袿，锦臆如花剪尾齐。岁岁自来蓬户里，双双飞出柳塘西。清秋别我知何去，旧垒归心想未迷。郭外沃田抛弃尽，不忧无处觅春泥。
易宣人过访,明末清初,陈恭尹,衰草闲园鸟不飞，海楼高坐每斜晖。是谁肯问幽栖地，有客身披隐士衣。独往肝肠怜汝小，后来风雅见人希。深谈三日还三夜，未放江门一棹归。
同何不偕梁器圃魏和公梁药亭陶苦子宿灵洲山寺柬王说作王大雁,明末清初,陈恭尹,灵洲秋色净无烟，水匝山隅浪匝天。落日客寻江上寺，出林僧放月中船。渔依别港灯侵阁，鹤宿高巢影在泉。欲与故人同梦到，夜来吟咏不曾眠。
寄易宣人,明末清初,陈恭尹,碧云芳草遍河洲，心逐归潮到海楼。谢氏门中多翰墨，卫郎年少最风流。入群野鹤能惊众，出土新松即傲秋。近得孟光为伴侣，知君从此不低头。
太息,明末清初,陈恭尹,高台为陆沼为尘，一半扬州是海滨。白鸟自飞烟水上，青山不似乱离春。松楸永隔兴哀地，陌路多逢太息人。共道君恩怜物命，不教鱼鳖近居民。
丙午岁旦漫题,明末清初,陈恭尹,鹊噪莺鸣在四邻，鬓毛羞与岁争新。山妻漉酒相娱老，稚子牵衣出拜人。道不偶时聊自放，诗非繇命莫教贫。可能更得闲无事，三十六回春草春。
送何左王客游,明末清初,陈恭尹,平生林下共幽期，至德如君是我师。一日未曾离奉养，十年不拟到城池。贫当乱世娱心少，老畏名山入眼迟。暂脱彩衣行万里，春江杨柳绿丝丝。
同诸子再泛甘溪,明末清初,陈恭尹,停舟昨日荫枫林，不道江天便有阴。落木寒皋前路在，断桥流水此时深。逢山每作终身计，见雁重惊万里心。暂抱衾裯就渔父，月夜同听枻歌音。
送屈翁山,明末清初,陈恭尹,万里还家着彩衣，三春惆怅别慈闱。期君得似衔芦雁，半岁南飞半北飞。
游猎词,明末清初,陈恭尹,白凤襜褕白玉骢，银鞍煜爚坐春风。弯弓偶失青门兔，心在天山雪色中。
增城村居即事五首 其一,明末清初,陈恭尹,渚西佳丽旧层层，彩薄朱栏画未能。却好夜来征檄过，黄茅初见一家灯。
增城村居即事五首 其二,明末清初,陈恭尹,青枫成血立河旁，新筑河桥百尺长。犹是君侯留爱地，县人不肯种甘棠。
增城村居即事五首 其三,明末清初,陈恭尹,丝丝寒雨湿飞尘，草绿平田不是春。伏犊山中虽有虎，农夫争避带刀人。
增城村居即事五首 其四,明末清初,陈恭尹,死生由吏不由天，鸩毒随身始出门。即怪比邻新病者，七星坛上更招魂。
增城村居即事五首 其五,明末清初,陈恭尹,才生文字即风波，鬼哭虽然吏亦歌。三尺龙泉方寸印，不知谁较杀人多。
秋晚杂兴八首 其一,明末清初,陈恭尹,怅望百年内，寂寥天地间。遥山宛然绿，秋水澹何闲。风细鹤声去，月高渔火还。贫居无不可，但惜酒卮悭。
秋晚杂兴八首 其二,明末清初,陈恭尹,酒醒山衣薄，萧条林馆秋。夜虫争客语，萤火共星流。老态悲黄叶，新髭报白头。深惭北窗下，终日见罗浮。
秋晚杂兴八首 其三,明末清初,陈恭尹,月在日还上，追飞遄向西。西风昨夜梦，知是武陵溪。被服尚前古，贤愚同一畦。因悲少年意，高气吐虹蜺。
秋晚杂兴八首 其四,明末清初,陈恭尹,冷榻眠无次，闲阶立不归。池花向影落，河雁带声飞。水畔为渔父，城东即布衣。平生随分得，未觉此心非。
秋晚杂兴八首 其五,明末清初,陈恭尹,绕屋落寒叶，日高闻雁时。纸窗明野马，斋鼎熟蹲鸱。少事门开晚，多吟卧起迟。百年行已矣，辛苦立名为。
秋晚杂兴八首 其六,明末清初,陈恭尹,已矣复何道，悠悠斯世间。日唯催貌老，天不与人闲。水定风频起，松高春未还。薄田仍恶岁，欹枕对秋山。
秋晚杂兴八首 其七,明末清初,陈恭尹,莫上荒台望，无端是旅情。云光过沼慢，山影出林轻。宇宙何其旷，蜉蝣似此生。旧时歌舞地，花落美人茔。
秋晚杂兴八首 其八,明末清初,陈恭尹,枯草郭门西，泉声不辨溪。虎林人让路，鱼沼鹤争泥。托宿乱离后，当时桃李蹊。赦书宽酷吏，啧啧在蒸黎。
宿西台精舍,明末清初,陈恭尹,无意成投宿，心知此地稀。楼台衔石壁，灯火聚渔矶。叠浪千峰出，当门百谷归。一宵吟咏冷，多谢老僧衣。
南海神祠下作前有浴日亭,明末清初,陈恭尹,望远孤亭尽，凭高古殿尊。碑留千岁字，神降百王言。汇水成天堑，排山作海门。登临何限意，稽首候朝暾。
答家中洲,明末清初,陈恭尹,鸠鸟出草飞，毛羽何翛翛。昔为鞲上鹰，今者居无巢。岂若彩凤皇，高举乘回飙。小音合笙管，大音中咸韶。揽德一来下，至今空寂寥。肃肃虞人罗，千仞安可招。倚伏本无门，变化谁能料。何时戾天翰，从君鸣九宵。
早发新塘浦向广州东山舟中作,明末清初,陈恭尹,寡出春已生，多愁老先及。穷檐思良友，冻浦命朝楫。依依海日上，稍稍寒霏入。物象交晦明，峰云屡开阖。火田赤尚烧，水岸青犹湿。秀色兴远林，芳华冒平隰。去目方屡延，归流一何急。前禽如退飞，昔屿乍遗粒。菱蔓或浮没，石窍有呼吸。伤哉逝川叹，恸矣岐途泣。百年曾几何，三十未能立。
罗浮蝴蝶歌送屈翁山,明末清初,陈恭尹,罗浮大蝴蝶，言是小凤皇。六足盘胸间，四翅交文章。修眉若杨叶，绣腹如垂囊。仙人爱文采，挟之游帝傍。云霞为友朋，沆瀣为酒浆。倦息珠阙上，饥采若木英。四海安足飞，来下君子堂。堂中有行者，比德共翱翔。
怀何不偕三首 其一,明末清初,陈恭尹,地平如板舆，天广如穹庐。与君百年间，托足曾无途。右臂七宝鞭，左肩五岳图。跨鞍一俯仰，去如流电趋。朝饮易水头，夕秣越与吴。道旁皆拊手，太息此名驹。
怀何不偕三首 其二,明末清初,陈恭尹,南客见毳毛，安知可为旃。英雄在史册，宁无行路间。夫子久飞遁，徒步来南山。长歌宫阙下，北首望燕然。龙德而蛇行，谁能测其全。夕醉王侯宅，朝游侠少年。
怀何不偕三首 其三,明末清初,陈恭尹,昨日异今日，今吾犹故吾。春风此何时，白发不我谋。平生两干邪，动止必相须。子抱荆山珍，我握灵蛇蛛。良价不一值，千驷犹泥涂。埋骨置土中，焉辨贤与愚。修名惧不立，归哉南山隅。
入高峡怀梁药亭,明末清初,陈恭尹,两厓气争高，千仞皆竦峙。上窥摩苍穹，下视裂地纪。丛峰互奔辏，乱石相触抵。棱棱树牙角，跃跃列虎兕。有如两敌国，各自坚壁垒。汪洋牂牁江，到兹伏不起。我来霜雪后，木落见山髓。篙痕在半壁，石路或倾圮。缅想涨未消，崩腾复何似。维天有设险，今则胡须此。江海无波澜，雄图怅已矣。扬舲玩苍翠，吹笛娱心耳。宁忧峡路长，所恨风潮驶。人生何以乐，佳游对知己。知己各西来，一帆念东指。思同山上石，独立望君子。
游七星岩,明末清初,陈恭尹,立马眺平芜，萧萧见苍壁。不知何处云，飞作兹山石。嵯峨各异势，纷诡非一色。旁通类户牖，中虚成室宅。藤根上郁盘，石乳下涓滴。时闻钟磬鸣，宛若仙源隔。灵峰互亏蔽，微径缘空隙。颇疑混沌初，有此机巧迹。遨游兹已屡，岁月真如掷。川原无古今，世事空畴昔。徘徊倚层巅，北风感行客。
登罗浮,明末清初,陈恭尹,八桂秘南经，双山雄粤望。伟哉昔所闻，于今觏其状。弥天列青霭，绝地联层嶂。掩苒草木平，陂陀溪谷壮。谁言盛积阻，极目何超旷。云峦时绝续，泉声日奔放。飞楼候朝暾，倒影排溟涨。相传蓬岛来，夐矣陶唐尚。事往诚莫稽，迹湮理无妄。捣禽应臼杵，喑虎怀仁让。虫书篆符竹，蝶化遗衣桁。繄维羽人宅，信此馀风畅。阴崖饶异产，神药滋盖藏。名遗炎帝书，类绝嵇含访。伊昔休明会，位与王侯抗。时勤玉玺封，未昧高山向。望秩礼久虚，旱魃人犹仰。我来仲夏月，溽暑阳方亢。卧闻夜来雨，飞出龙池上。何因霈九州，苍生企灵贶。
宿宝积寺,明末清初,陈恭尹,跻险力未疲，白日停西峰。将酌石上泉，迤逦投云松。幽寺肃古苔，绝壁悬高窗。列席就清阴，开襟面凉风。石床倚林标，远眺千里江。原野渐微没，井邑方空濛。今古一朝暮，宇宙何终穷。茫茫大梦内，往哲留其踪。聊为命觞壶，冥寄开心胸。
游黄龙洞,明末清初,陈恭尹,春草夏更长，洞门蔼馀绿。晨兴理孤策，衣露时沾渥。缅邈睇众峰，逶纡赴长谷。粼粼涉溪影，萧萧翳岩竹。风磴炫杂花，云潭乱双瀑。沫雨晴骤飞，游鳞清可掬。荒宫久榛莽，石岸多隈曲。方齐昔人踪，兹焉遂幽筑。
冲虚观,明末清初,陈恭尹,浮生无百年，脆质今二毛。言寻仙人居，焉惮登陟劳。褰衣遵涧曲，辍棹逾平皋。轻风澹馀云，仰见岩岫高。真宫敞峻宇，飞陛临层霄。群峰列垣墉，众壑潨溪桥。石池曜红蕖，乳窦凝金膏。猿鸟分夜鸣，林泉声相遭。缅怀著书人，丹砂乐南交。幽洞俯日月，天路流云璈。虑释神必凝，理得形自超。安知后来者，澹荡非吾曹。
赠别朱子蓉,明末清初,陈恭尹,石鼓响枯桐，琥珀拾纤芥。声气各有期，类聚焉足怪。夫子本世胄，弱冠怀慷慨。著书东溪阳，四海方横溃。抗志师古人，屈身惭后代。昨来匡庐顶，更蹑罗浮背。中夜见朝曦，陵高阅九派。清旷惬奇怀，浩涆资挥洒。长揖王侯前，矩步炎州外。虽抱柳下和，无伤首阳隘。蹇予卧丘园，贞疾恒不瘥。握手涉旬时，方舟更逾迈。高曲虽和稀，宿心为一快。如何万里别，复此三秋届。草木变以衰，溪山明可画。去燕恋匹俦，归雁投蒲稗。离居易永久，触物多叹喟。何时御轻风，相寻越江介。
夏初郊行,明末清初,陈恭尹,仆本草泽人，信宿滞城阙。出郊见苍翠，超然百忧失。连峰上不穷，众芳渺如一。凝云远树杂，冒水新苗出。升高望海郡，千里何飘忽。极浦映日明，沧流际天毕。旷心既以怡，素交复投漆。挥杯酹流光，百年偶兹日。
答别余生生,明末清初,陈恭尹,升高望千里，我心伤如何。何况千里外，送子归岩阿。岩穴匪君乡，甲第在京华。莽莽戎马时，伏处亦已多。霖雨不泽物，积之犹为波。至人不为龙，无乃将为蛇。及时念先人，匪独为君歌。
进帆石门怀古,明末清初,陈恭尹,春至景渐暄，舟行日堪玩。矧抱昔人心，而怀斯世叹。平陂互倚伏，今古如宵旦。石门虽夙游，风物亦殊观。积峡启奔流，平沙衍高岸。帆回断飙急，棹去馀萍散。融融出渚云，役役将归雁。卷舒宁自期，寒暑为谁换。浮生贵不朽，金石有销烂。仰羡楼船人，英声烜西汉。
赠别陈岱清司李,明末清初,陈恭尹,旌旗集枉渚，舟楫辞河湄。玄冬首北路，白日方南驰。霜江无浊流，落叶纵横飞。扬越非殊乡，山川中间之。离别忽千里，浩歌临路岐。
乙巳清明日拟杜七歌 其一,明末清初,陈恭尹,我祖之冢萝山阳，昔者沃土今遐荒。十里燃烽五里堠，白日黯黯旗飞扬。手栽三松何松长，谁其守者豺与狼。呜呼一歌兮歌声促，海隅是日家家哭。
乙巳清明日拟杜七歌 其二,明末清初,陈恭尹,有墓有墓江一隅，我之祖妣从其姑。连山百里郁相望，雕虎白昼乘黄狐。牂牁水长坠飞乌，篙师较计钱有无。呜呼二歌兮歌不得，苍天贫我曷有极。
乙巳清明日拟杜七歌 其三,明末清初,陈恭尹,父兮母兮曾城侧，饥乌巢我墓上柏。清明重九始一来，人寿几何天罔极。瘗中龙剑跃且鸣，有子虽长不得力。呜呼三歌兮泪未歇，馀名岂足荣枯骨。
乙巳清明日拟杜七歌 其四,明末清初,陈恭尹,丹水之山白玉英，我昔三弟皆才良。三岁读书惊座客，六岁通经言有章。凤凰巢覆卵亦毁，举杯酹汝来何方。孤飞之鸟落后行，一矢可折十矢强。呜呼四歌兮伤怀抱，汝兄虽存今已老。
乙巳清明日拟杜七歌 其五,明末清初,陈恭尹,青青者蓑下见足，小民命此以为屋。朝餐薇芜暮黄独，旧陇有苗不得熟。父兄母子各一方，空山白骨无人哭。呜呼五歌兮歌思悲，我生犹及承平时。
乙巳清明日拟杜七歌 其六,明末清初,陈恭尹,平原纸飞挂长棘，幼子孤坟在西北。桄榔生风溪水黑，青坭污汝好颜色。去年四岁解学书，今日闻歌莫应识。呜呼六歌兮歌且疑，天道反覆难得知。
乙巳清明日拟杜七歌 其七,明末清初,陈恭尹,生不能弯弓骑大马，含毫伸纸徒然者。千钧之重悬以丝，低头淟涊聊复为。下有管乐上伯夷，高人嗤我今何之。呜呼七歌兮歌声阕，男儿盖棺是非决。
广州客舍夜雪歌,明末清初,陈恭尹,季冬二十日始暝，玄云四塞天气凝。小雨初从屋角来，渐觉萧萧骇群听。开轩出立白照眼，把烛低看雪填径。纷翍相属声更希，委积争高色逾瑩。童子盛归锦袖中，主人为续清尊兴。千卮酬酢未颜酡，百巧雕镂随手应。入馔犹疑虎作盐，迎春不数银为胜。夜深气象惨更急，卧久衾裯寒不瞑。俱言黍稷兆维丰，满把琼瑶晓相赠。从来见少怪者多，亦似西人惊海波。岁维丙午日亦丙，支寅时戌还相加。南州炎德济以水，此物或匪干天和。将无治世气自北，却恐侵人鬓先白。俟河之清尚有时，如粤之雪难再得。如粤之雪难再得，为君作歌兴殊极，彼苍此意谁能测。
麦叔夏斋中留别,明末清初,陈恭尹,结侣即诸昆，深居不凿门。小梯行木末，虚牖纳山根。念别来初夏，心伤是故园。辞君返寥寂，形影自相存。
扶胥观日出歌,明末清初,陈恭尹,天外千峰沈不起，铜龙漏断银蟾死。天鸡大叫惊海水，海水蒸变生火云，赤轮微转天地分。
张穆之画鹰马歌,明末清初,陈恭尹,张公捉笔初无意，乱点离离墨光渍。袖手方回惨澹思，满堂忽作飞腾势。尤工画鹰与画马，岂有鬼神立其臂。是何意态奇且杰，历落高深见胸次。盖闻夫子侠者流，少年唾手燕然地。纵横青史一千年，颠倒文韬三万字。破胆亲持与众尝，许身不惜为人碎。老来伏枥有馀悲，纸上鹰扬犹负气。叩心自昔飞炎霜，白虹乃为荆轲至。况君精诚委笔墨，僧繇破壁将无是。我有填胸万古愁，百神不语群仙醉。请君放笔作双鸾，夜半骑之问天帝。
柏舟行为区母陈太君赋,明末清初,陈恭尹,柏舟两髦犹可仪，陶婴黄鹄曾双飞。夫人为妇已头白，眼中未识君容辉。自言生长大夫女，经史胸襟炳如炬。父母有命儿有心，纵不言承已心许。心期颉颃同一林，天教殊绝成辰参。人生意气贵一诺，妾宁负天不负心。妾父有男妾有姊，君家大夫只一子。有妻于俗得立孤，无妻为殇终已矣。素车白马入君门，繇来为义非为恩。身安分命甘若荠，半生衣枕无啼痕。当年十五今五十，嗣子成立皆有孙。呜呼，男儿陷胸绝脰死容易，就义从容人所畏。青闺冉冉盛年徂，谁能独宿终不渝。千金之剑赠墓树，至今谈者犹区区，何况赠以千金躯。乃知未仕报韩者，古今所以为丈夫。
王华姜哀词,明末清初,陈恭尹,大风覆鸟巢，有雏东南飞。妾生始三朝，将军陷重围。臣忠子孝死，父兄同日糜。城中数万人，斩掠无一遗。男为刀下肉，女为爨下泥。阿母任夫人，毁貌为僮奚。纳妾于中怀，祝天儿勿啼。诚祷理或应，凶祸中脱离。奔走依诸姑，不幸先而摧。丈人为侯公，孤子未及期。抱儿揖阿母，愿得相提携。阿母左乳儿，右手与妾乳。中间缀两泪，不绝陨如雨。六岁教妾书，八岁教针缕。十四女工成，馀巧及弦柱。生世本将家，上马殊跋扈。秋千及围棋，事事过俦伍。阿母虽暂欢，亦约之规矩。时时垂训言，言言称阿父。十七母捐背，妾念不欲生。阿母与父兄，节烈当谁明。食则忘酸咸，衣则忘炎凉。忍死待须臾，岂复有他望。侯公后夫人，有弟曰赵公。结客满天下，好义为士雄。建牙古雁门，白马如游龙。侯公家固原，音问时交通。闻有代州骑，欢跃趋堂中。玉帛杂遝陈，箫鼓何逢逢。姊妹私相语，此事来何从。侯公发书喜，顾妾言从容。阿舅为汝媒，嘉礼今来降。云有屈氏郎，才妙时无双。闻命掩耳走，面颊为之红。良吉既有期，妾岂得自专。兼云盛文藻，私心亦惬焉。先君与母兄，庶几藉言传。固原至代州，长途弥三千。后车载帐幕，导骑明旌旃。和铃鸣我侧，悲笳纷我前。与君为兄弟，恩义相缠绵。方君读经史，为君缉韦编。方君弄柔翰，为君拂华笺。君歌妾按节，君琴妾操缦。君行妾接迹，君立妾比肩。当坐共茵缛，当酒共杯棬。当镜共形影，当食共芳鲜。当烛共更漏，当月共棂轩。于梦共所适，于心同所怜。君母在岭南，妾得不言旋。北风缩马毛，驱之出雁门。产女未弥月，怀中尝苦寒。忆我初生时，念母涕涟涟。北首出云州，东路从幽燕。柁舟下直沽，天冻泽腹坚。水工日椎凿，冰利舟为穿。挥鞭历齐鲁，南渡逾长川。时登秦淮上，怅望东南天。烹我榆肉羹，开我蒲桃尊。为君慰劳倦，中夜鸣清弦。东南诚水国，舟路多洄沿。举首辄触篷，引足即抵舷。妾本鞍马人，动止颇非便。炎洲况蒸湿，恒虑不自全。既至见君姑，霜鬓无一玄。子妇堂下拜，姑喜倍万千。鸡鸣天欲晨，妾起拭衣巾。上堂问安否，下堂膳羞珍。承志于未形，纤细敢不勤。小姑与叔姒，爱我逾所亲。君家朋好多，一一皆令闻。切磋及文笔，相与期千春。从容论前烈，及我先将军。每从壁后听，慰幸窃自安。苟活二十年，微愿今获伸。昔我母夫人，同穴情所敦。岂不以妾故，忍死为后殉。男生图嗣续，女生亦何云。但令父母兄，大义炳无泯。妾敢恋今乐，而忘昔苦辛。赋命固有涯，皇天良不仁。既孕不终育，凶疾婴其身。上负七十姑，供养谁朝昏。下顾所怜女，肝心毒如焚。鬼伯一相催，欲留终无因。愿君垂令名，妾下报二人。
赠别,明末清初,陈恭尹,彩凤初育羽，高梧方引枝。赠君如白玉，追琢在今时。极浦对遥夜，新知还远离。平生颇自惜，衰苶已如斯。
寻家中洲于雁水庵先寄以诗,明末清初,陈恭尹,十载无双鲤，三秋在五羊。客居闻傍柳，诗梦每临塘。举世推能手，终身泣雁行。不知违侍从，玄鬓几经霜。
麦叔夏斋中作,明末清初,陈恭尹,小园深巷里，一岁一来过。花木自春色，其如长叹何。命知休百念，老识保元和。复有闲身累，留连苦不多。
何文止垂示经蔚园长句兼辱寄篇依韵奉答,明末清初,陈恭尹,先公遗构此溪滨，叹息年年在比邻。帐罢管弦曾几日，史书名姓即千春。画图旧壁真生草，如镜方塘渐起尘。多谢瑶篇远相问，疏慵不称负薪人。
甘竹滩上留别何皇图即送之罗浮,明末清初,陈恭尹,一棹横滩拍拍轻，两崖相揖隔滩声。已伤此地苍茫别，却羡名山自在行。碧落敛云峰影满，秋溪凋叶瀑流明。他时念汝仙坛上，夜半歌成日已生。
初春送林叔吾入都,明末清初,陈恭尹,一鞭丝雨百花生，花信随君北到京。欲借寇君还百姓，暂囊姜被别诸兄。春江雪水开茶色，夜店佳人漉酒声。好熟黄金台下路，马蹄终要自家行。
送何不偕,明末清初,陈恭尹,离杯怅惜粤天春，远色青青稻叶新。江海渐无高卧地，莺花如笑未行人。多年攻玉同山石，万里辞根学水蘋。南北路歧难定计，许身须念白头亲。
握山唁予新塘率尔写怀因寄止斋寒塘两兄,明末清初,陈恭尹,频年兄弟得相依，散诞江乡共掩扉。薄酒上颜开卷后，竹竿持艇探泉归。眠贪笑语横支枕，出忘形骸乱著衣。今日对君唯有叹，鹣鹣只翼不成飞。
岁暮有作,明末清初,陈恭尹,死前生后事无涯，只系皇天不系才。得酒直须千日卧，摊书空过十年来。身同海燕家长寄，日与河鱼夜并开。深掩柴门对童稚，一冬飞尽故园梅。
寄李相如,明末清初,陈恭尹,南方归客尽能传，玉貌虬须各宛然。马上诗成临战处，幕中筹算未形先。天悬山驿三千里，醉别江船十八年。莫讶双鱼频不到，昆池流水入西偏。
客亭逢屈泰士,明末清初,陈恭尹,山阁依依杨柳新，别君同惜少年身。追寻许事如前日，已觉相逢是老人。仗剑几时回鸟道，攀髯无复望龙鳞。秋江酒醒还分手，各掩柴门到好春。
下华首台留别旋庵海发上人,明末清初,陈恭尹,木绵花发似春风，不信登临是岁终。百粤晴江山色外，六时行径水声中。自来下土为游子，肯料东林别远公。他夜相思何处望，白云天上佛灯红。
木绵花歌,明末清初,陈恭尹,粤江二月三月来，千树万树朱华开。有如尧时十日出沧海，又似魏宫万炬环高台。覆之如铃仰如爵，赤瓣熊熊星有角。浓须大面好英雄，壮气高冠何落落。后出棠榴枉有名，同时桃杏惭轻薄。祝融炎帝司南土，此花无乃群芳主。巢鸟须生丹凤雏，落英拟化珊瑚树。岁岁年年五岭间，北人无路望朱颜。愿为飞絮衣天下，不道边风朔雪寒。
南海神祠古木绵花歌,明末清初,陈恭尹,祝融帝子天人杰，凡材不敢宫前列。挺生奇树号木绵，特立南州持绛节。拔地孤根自攫拿，排空直干无旋折。生气长资渤澥宽，老鳞不受冰霜裂。青春二月当艳阳，观者千人皆叹绝。繁英贯日下无阴，丽色烧天炙能热。堂堂正正势莫当，密密疏疏随所设。落瓣全铺细草青，飞须欲满游丝缬。似闻昨日铜鼓鸣，海神黼黻朝天阙。玉女三千笑口开，电光一夜枝头掣。受命扶桑捧日车，旌旗片片裁虹蜺。六龙战胜各归来，髭髯尽化玄黄血，不尔花红何太烈。君不见四照之枝不可寻，赤松渺矣火井深，为君岁岁呈丹心。
增阁歌寄薛剑公,明末清初,陈恭尹,吾友薛夫子，好饮还好仙。酒铛丹鼎杂一室，幽竹白石罗堂前。更向堂西架新阁，苍翠纷纷坐前落。七十二峰流水东，青天秀出芙蓉萼。主人高坐乌皮几，短发萧髾垂两耳。胸中万卷心豁然，笔下馀霞散为绮。才高步阔骇世俗，文举杨修尽儿子。朝见罗浮之鹤飞晴烟，夜见酒旗之星明上天。举觞招鹤鹤来下，放身八极同周旋。我闻此阁未得上，疑是华阳洞里三层轩。会须更作通明客，还就元龙地上眠。
寄题魏和公吾庐,明末清初,陈恭尹,今之人材可屈指，魏季宁都隐君子。放舟溟海六月风，茧足幽州八千里。巨鱼吞舟人食人，白浪黄沙入睚眦。危途曾不废啸歌，壮心已觉齐生死。往时为我言翠微，诸峰秀出旁无依。丹崖劖削下绝地，石窦委曲中开扉。蚍行猿引步且伏，径尽高原见茆屋。分星牛斗即比邻，福地金精若奴仆。良朋或近或远方，伯兄仲兄齐雁行。干戈之际独无事，花下往往闻宫商。盈阶况复美子弟，讲德馀暇兼文章。有时雄辨相奔射，偏师角立还坚壁。有时急难相周旋，首尾皆至如率然。嗟哉古道久已丧，老矣馀生复谁望。闻君近者结吾庐，亦拟吾庐结其上。
送屈翁山之金陵,明末清初,陈恭尹,地何必生山川，天何必有日月。一升一沉使我老，南北东西令人别。洪河之水孤蓬根，不知似我还似君。神州萧条寰宇黑，英雄失路归何门。文章亦是千秋事，兴则为云降为雨。雄剑高飞雌剑留，夜上金陵望牛女。
赠余鸿客,明末清初,陈恭尹,蜀犬不识日，群吠声狺狺。越人贱章甫，不以易文身。中原龙战二十载，万事反覆如朝昏。我行惊惧伏草莽，举国大笑为愚人。何来年少金陵子，肯道相思满人耳。三年觅我二樵间，一夕逢君五羊市。倾山倒海见胸臆，白日照耀肝肠里。羁贫无酒留君欢，对坐江楼饥不起。是时积雨江上晴，丹枫乱落寒蝉鸣。长风驾浪作丘壑，蜃楼海市相峥嵘。赵佗朽骨为黄土，陆贾诗书亦何补。朝台空有汉家名，浩叹今人不如古。今人古人间容发，举足之分邈燕越。眼前得丧等烟云，身后是非悬日月。怪君茂龄怀抱奇，严君风义兼能诗。曾窥一二每心折，安得天马无龙驹。荒城气黑落日短，强为吾子停斯须。如君意气复何道，所愿故心终不渝。
春夜同王说作王东村程周量宿六瑩堂怀主人梁药亭,明末清初,陈恭尹,南州秋色初流火，西方月向梧桐堕。当时欢会草堂前，一月词人满高座。主人命倒玉缸春，小奴跪进雕盘果。飞觥授简恣所为，画地书天无不可。今夜草堂集朋辈，主人安在在驴背。梧桐未叶月不明，银灯吐焰空相对。檐头急雨如扬沙，飞向君前作雪花。雪中旅店关山路，欲梦何门觅君处。黄金台畔士如云，几许风期得似君。明朝便奋南溟翼，老夫不勒北山文。
送谭天水入闽,明末清初,陈恭尹,蓝关秋高草色黄，清溪枫落兼微霜。去棹萧萧荻花下，念君可是徒然者。周郎千骑三山东，画堂邀客飞银骢。折铛故鼎尚有耳，老夫岂不闻高风。风尘意气望相识，何况与君心莫逆。心莫逆，吹笙竽。见故人，乐何如。
石湖观梅花分得动字柬罗仲恭罗显哉兼怀湖主人罗澹峰,明末清初,陈恭尹,溪西千树当时种，数尺枝条柔可弄。不踏湖堤向一年，已觉繁花密无缝。经过昨日此匆匆，两夕怀思不堪诵。栽花主人隔千里，花下扁舟与谁共。虬髯逸兴迥不群，公子翩翩复殊众。折简相招到石床，新醅不惜开银瓮。远方英俊兼秦越，满座雄谈杂嘲讽。是时霜后积水清，湖西滉漾波光动。四山开朗有佳色，孤屿萧疏欲含冻。共誇密雪赋梁园，复讶行云入荆梦。幽光漠漠去岸高，素色鳞鳞压枝重。拂衣屡爱轻瓣飞，行杯更遣浓香送。逆风十里气尚满，沿流百步溪犹壅。高天可厌白日坠，厨人未报清尊空。老夫短棹欲早归，上客班骓亦停鞚。开笺意思已潦倒，下笔词章乃狂纵。寄谢梅花勿笑人，繇来韵险难为用。
送张南士归山阴,明末清初,陈恭尹,八月从象郡来，九月归稽山下。天生落落穆穆人，姿形不类风尘者。广州城西东篱花，酒杯偶共良朋家。匆匆含意未及道，相视颠毛俱有华。著书何处期之子，谢公精舍清晖里。云中黄鹄安可留，目送飞鸿日千里。
过杨伊水西郊草堂因送之游吴越,明末清初,陈恭尹,君家草堂在西郭，不远人间似岩壑。浮丘一点下平芜，郁水千峰映篱落。触热相过五月中，凉飙不道炎蒸恶。开轩气象已爽垲，入座清言复玄著。爱君识鉴精莫伦，过目雄雌辨飞鹊。爱君墨妙不可当，下笔峥嵘走龙蠖。千年论事直指掌，八法从心绝缠缚。闲来为我言素怀，便欲从兹理芒屩。尚平多累粗已毕，吴越清秋有前约。钱塘怒涛若车马，九华峰峦如剑锷。揽将明秀入毫端，直取幽奇恣挥霍。快哉壮志我所同，恨不俱飞比黄鹤。胸中约结开何时，梦里江山已成昨。倚栏惆怅见千里，落日回风散城铎。虞翻故苑空青蝇，赵尉馀基尚丹雘。远天暮色方掩霭，近寺疏钟满寥廓。出门一揖因送君，白头好纵青山乐。
端州阅江楼,明末清初,陈恭尹,牂牁之江千里来，羚羊峡口一线开。长波鼓荡气不泄，沙边吼怒成风雷。五月六月西潦至，端州古城昼常闭。即今水落洲渚高，急流尚作奔扬势。谁飞杰构临江隈，下有孤石名嵩台。崇基峥嵘山岳立，古榕诘屈蛟螭回。百道文窗浮木末，四楼角立何轩豁。曲阁周流复道长，高廊四注空阶阔。犹忆登楼发尚髫，楼前亲见海龙朝。万乘旌旗屯北郭，千官车马聚寒潮。二十年来重系舸，泪滴阑干独愁我。白云飞尽苍梧深，满目寒山日西堕。
赠别陈季长,明末清初,陈恭尹,白玉有美不自言，陈生虽讷何温温。天球大贝在高阁，见之使我惭轻薄。问君何来东海滨，蓬莱宫阙浮金银。峨冠仙人挟龙杖，高步绰约行青云。觞倾松花大笑起，挥手三招鲁连子。丈夫济世有苦心，安用辛勤求不死。回车万里趋南极，神州九点秋烟黑。离家有子正孩提，发白身长不相识。夜梦三山芳草春，挂帆辞我别愁新。重来肯料相见否，尹也东西南北人。
送程周量起复入都,明末清初,陈恭尹,英英江上云，浩浩江中水。水流日下云日高，与君离隔情如此。无钱沽酒赠君别，就君醉饮清歌发。庭前乍响金风初，碧树离离照新月。新月西飞向沧海，海中老蚌含光怪。珊瑚枝长犀有纹，南州之宝无君对。先君门下三千人，就中程子尝冠军。即今贤达每不乏，野人于汝偏情亲。二十年间如电扫，旧时游处今荒草。屈子能争日月光，王裒分守松楸老。人生出处各有宜，看君高步何崔嵬。神龙吐气首万物，大鹏整翮盘天池。往年被命颁新诏，千骑东方年最少。磨厓手勒泰山碑，把笔醉题尼父庙。昨者麻衣反南野，江上聚观群拥马。盛名往往动时人，及见恂恂一儒者。沧海终为百谷王，如君气度谁能量。从此一抔封已毕，报恩身健日偏长。
寿姚香山熙止,明末清初,陈恭尹,英雄之才久不作，汗简丹青殊寂寞。君侯飞盖自北来，玉面虬须照南国。香山孤城在海岛，高舶如山浪如岳。挥鞭一指招曰来，群盗如麻皆面缚。虎饱则伏鹰饱飞，千钧弩为鼷发机。发踪指示略未毕，剧贼已落千重围。孤城许许吹霜角，君侯左佩莲花锷。马前亲系叛人头，秋日俘归五羊郭。能擒能纵古所难，况君生长从儒门。大兄雄武冠宇内，介弟补衮居言官。天生材气应无匹，射策长安君第一。繇来豪俊本为民，一令天涯未言屈。士元不展称凤雏，缝裾虞诩徒区区。看君不动声与色，万骨欲朽今重肤。我为此歌进玉斝，祝君之寿寿天下。太史在朝稗在野，山人不是谀人者。
送沈甸华归杭州,明末清初,陈恭尹,边沙作霾曀衢陌，行子居人总成客。五羊城里三见君，匆匆不得论心迹。君驱高毂日涉野，我倚长竿钓山下。毛锥不及带刀人，牧马童儿笑儒者。夜梦西湖春兴生，归艎正月送君行。大小岭头雪未尽，南北峰高花始明。花光雪色遥相接，花残雪尽应停楫。六桥清浅见泥沙，潜虬何处藏鳞鬣。倒尽今时别酒樽，余亦著书终闭门。命驾相思何可易，因风书札倘能存。
晚饮湛用喈双峰阁即送之北上因寄程周量,明末清初,陈恭尹,秋月已向尽，篱花黄几枝。北风昨夜吹木叶，一一飞度楼南池。登楼旷望见千里，廓落天围净无滓。海色为霞树外明，双峰如黛空中起。龙鳞相比万室开，中有甲第排云雷。君家尚书明绝学，自堰长江筑钓台。闻孙复得任公子，手探骊珠来赤水。再献君门虽未售，南琛何患无知己。塞鸿摇曳向南声，行子迢迢更北征。居人次第起相饯，青衣十五调鸣筝。饮君酒，送君行。中路秦淮雪正霁，到日长安花始明。长安虽乐未西笑，因忆程生最同调。风雅曾深海上期，声华早擅中原妙。别来五载音问稀，芙蓉阙下振朝衣。凭君为寄长相念，便理云翰追逐飞。
赠郭清霞,明末清初,陈恭尹,丈夫名不千年朽，此身须后千年老。秦皇汉武尔何人，神仙不在蓬莱岛。郭侯少小明阴符，胸中热血为洪炉。铸成宝剑无所用，却羡丹砂来海隅。尽日著书言易体，竹里柴门长不启。十年客邸绝经营，百口何曾少薪米。谁云大道贵同尘，犹自徘徊恋旧恩。彭泽但题新甲子，灞陵宁识故将军。雌雄龙吼门前水，文武火凝烟气紫。白发无忧上鬓生，壮心只惜同灰死。虽然不死亦奚为，我心未说君应知。待予手弄扁舟日，乞尔山中五色芝。
查将军怀孔招同梁药亭屈翁山淩天杓林叔吾尹乔岳宴集东湖作,明末清初,陈恭尹,湖亭日午闻吹角，秋堤柳色开莲幕。将军飞盖出城来，白驹躞蹀黄金络。临阶下马肃众宾，先酌金杯揖野人。紫罗之巾幂新果，翡翠之盘行百珍。湖中坎坎暮击鼓，玉面童儿自歌舞。水影拖翻金镂衣，风声促拨银筝柱。如钩新月挂林低，片片明霞飞向西。潜鱼跃浪白鸥起，乾坤轩豁呈端倪。帐前武士环趋走，利剑在腰弓在手。何物儒生老且狂，葛衣高坐颜胡厚。将军好士匪自今，脱略礼数披胸襟。终筵敬爱不知倦，使我入夜无归心。我闻卫青有揖客，信陵每下侯生色。意气相倾古不无，文章感召何繇得。将军善将兼善诗，四郊无事时复为。风流高会便千古，安俟辛勤岘首碑。
赠别董苍水,明末清初,陈恭尹,凤凰之美不在毛，山间有鸟名寒号。区区文采欲自见，使我太息伤吾曹。丈夫身当能骑臂能射，姓名直冠麒麟画。不然探取金匮石室书，褒贬千秋壮心魄。谁能奡奡兀兀作孺生，朝朝暮暮咿唔声。我之蹭蹬不足道，看君健笔何纵横。盛时一第易反掌，况君昆弟人皆仰。何当鼓棹恣闲游，七泽三湘迷所往。峰头榻得岣嵝碑，苍梧云影飞参差。与予相见五羊郭，袖中千首南行诗。争奇竞秀安可极，沧江白石生涟漪。曳履侯门心不屑，怀刺江城字将灭。强开笑口学周旋，舌本犹生面颜热。寓楼正月多寒风，狂潮打岸声汹汹。痴吟对客自摇首，得句出户犹书空。咄嗟乎，眼前富贵既无取，身后空名亦徒苦。天涯此别一潸然，异日期君定何许。骊龙颔下径寸珠，因风莫惜沉香浦。
送淩天杓归金陵,明末清初,陈恭尹,前年相识花正飞，今年花下送君归。珊瑚洲北一挥手，落花如泪沾人衣。看君长身美如玉，上马顾盼何光辉。酒间意气横海岳，笔下错落生珠玑。旧京虎踞龙盘地，往事苍茫足长欷。秦皇枉用厌陵金，刘生早识兴王气。前辈风流安可期，羡君归去卧茅茨。停梭窦妇机初下，奉母潘郎鬓未丝。东山行乐无时节，南海追游暂应阔。寄余浩荡千载心，挂向秦淮满船月。
赠别王础臣,明末清初,陈恭尹,天生豪杰将何益，王郎四十为闲客。无意初从岭外行，因人更有黔中役。高牙大旆照江浒，欲驻征帆那可得。客中沽酒赠别离，可惜荔枝犹未赤。王郎眼大少所推，长身广颡好髯髭。数著欲了天下事，千载不受英雄欺。走笔文章盈百纸，廿史六经如泻水。魏武才堪捉佩刀，杨修未足称儿子。去冬相识三城南，一日不见思不堪。如何弃我复远道，五溪蛮洞多烟岚。旧谙风土应无疵，万里为亲备甘旨。醉别天涯日暮心，丈夫未必终如此。
方邵村以诗序见贻赋此谢之且以送别,明末清初,陈恭尹,大暑已过风初秋，金陵归客停扁舟。满城冠盖争饮饯，一日三醉尉佗楼。醉来翰墨无所惜，巨笔如龙飞肘腋。盈箱绢素积未开，一篇及我山中客。鸿文铁画光陆离，义心苦调君所知。枯树王裒今老矣，白头玄晏非公谁。方公方公何潇洒，十年不复乘骢马。地生名胜咨幽人，天与闲身作游者。燕支之北昆明西，罗浮日出闻天鸡。槟榔荔枝日大嚼，丹砂石髓如红泥。为君歌，送君归。不能黄鹄比翼事四海，双犍相伴还扶犁。
赠别毛行九兼寄其从父子霞,明末清初,陈恭尹,仆不与时为俯仰，虽在人间少还往。逢君一揖酒未消，当时不及论宗党。昨来再见通姓名，世交于汝为弟兄。我父之师君从祖，凤毛麟角相峥嵘。少年何处求高价，足迹依稀遍天下。笑谈满座自生风，咳唾为珠皆照夜。黄鹤高楼十载前，襄阳逋客曾周旋。君家名辈信杰出，后先卓荦多英贤。闻将翰墨动天子，三召比来皆称旨。老翁七十复何求，出处千秋在青史。如君健足乃绝尘，燕台可以空群伦。贫来赠别无杯酒，为报襄阳旧隐人。
题鲍子韶独醉图,明末清初,陈恭尹,古之饮酒人，陶公与阮公。一觞一咏安足道，高天万里嗟冥鸿。方其未醉时，五岳横心胸。酒杯泻作大海水，白日倒落沧溟东。鲍生能饮不数斗，醺然颜色如花红。开口慷慨天下事，走马来自燕昭宫。与予论交有世好，披图使我题其中。吁嗟乎，天地变化闭塞将复开，如君磊落跅弛真奇才。把酒独醉胡为哉，急理健翮排九垓。燕颔书生空愿酒泉郡，青莲居士但筑糟丘台。君不见沛公王业基，四百壮士鸿门酒一杯。
赠别查韬荒,明末清初,陈恭尹,去年梅花开，君逾梅岭来。今年菊花节，君归理兰枻。天涯客久愿君归，却惜君归即成别。南山有鸟北张罗，人生知己安能多。况皆穷贱伏草莽，吴烟越水劳经过。比者追欢时快意，左把杯盘右文字。白日未尽红烛催，不肯相逢不沈醉。南溟波浪生长风，散作高言满箧中。珠玑错落映四座，星月倒影横霜空。朝汉高台雉堞古，伏波故道牂牁通。逢时自见各有以，芟彝割裂皆人雄。霸图不足迥青睐，麟阁千秋亦谁在。已甘藿食谢当时，共许著书传后辈。平生未识已相关，与子年华未老间。前路尚宽相见日，西风莫损别离颜。
送郭皋旭归当湖,明末清初,陈恭尹,白日欲尽东方高，寒云黯黯天风号。故人束装已逾月，欲发不发心劳劳。北登大庾阻舟楫，西瞻郁水多旌旄。同人饯送每不及，各自掩户依蓬蒿。孤帆明发挂珠海，赋诗我独含霜毫。往时有句用不得，昨日事势非前朝。夫子文章擅时誉，千金挥洒真人豪。尽披肝胆与时辈，每思羽翼乘烟涛。曷不归飞向林皋，岸花三月湖水阔。为君把钓连巨鳌，请君酌酒倾葡萄。青天会得开老眼，绿鬓应须减二毛。
寄李相如,明末清初,陈恭尹,李公十六生虬须，虎头豹眼长身躯。诸生籍中弄文笔，姓名已自闻江湖。五花大马黄金络，终日邀人讲兵略。平原不算是贤豪，季生未许矜然诺。上书自献城南田，卖作军门犒士钱。宝刀屡试濡缕血，乌府连分节钺权。独当一队江南北，入对君王每前席。边头老将避锋芒，白面儒官论资格。与君失志复淹留，对卧飞云百尺楼。狂歌大叫取一醉，凤观虎视轻王侯。堂前侠客千人食，盎底屡空曾不识。千金初制鹔鹴裘，脱手赠人无吝色。我时弱冠君及壮，置身自许云台上。而今丝发生满头，地北天南一相望。燕山作客近何如，落拓柴门久阙书。闻道长斋习禅寂，那能不饮送居诸。
程周量出守桂林作此寄之,明末清初,陈恭尹,凤凰昨夜衔天语，天遣郎星向荆土。北阙新辞粉署云，南行且作芃苗雨。双旌晓出都门高，八桂遥开秦郡古。一时送者皆太息，千载延之今再睹。纷纭饮饯日不暇，错落诗篇读旁午。共惊才子守一麾，岂识仁人利须溥。天生贤俊以为民，坐保清华独何取。始安岭外多阻深，戈甲虽销犹疾苦。生事唯应职荷锄，人家大抵稀环堵。更加杂处有兵卒，况乃流徙多浮窳。兼资宽猛昔所闻，丕变诗书亦其矩。虎符龙节既在操，秋杀春生能自主。惟君昨在司马日，眼利机明孰能伍。笔前进退万将帅，阶下驱驰半熊虎。称旨尝闻西使秦，宣恩往者东临鲁。囊中馀智办有馀，斗大数州宁足数。下国聊开历块蹄，天池会理搏风羽。炎州故人日相忆，十年不见心如许。方候归艎到海涯，宁知取道从湘浦。白竹湖头秋月高，为君一把西江橹。
放歌行答何皇图,明末清初,陈恭尹,君不闻汗血驹，坠地即能走千里。日食不能满一石，低首盐车鸣不起。又不闻丹穴雏，览德徘徊天路衢。积粟如山不一顾，食必竹实栖高梧。古来志士不草草，易得是饥难得饱。陶公独为子春歌，此声千载君知道。池亭细语暮春天，出处之义何皎然。相门才子有公等，亚夫德裕安能贤。四诗赠我殊霶霈，三舍犹应避旌旝。丈夫相得在中心，字句形骸乃其外。灵洲之气久不开，骄马蹴踏朝汉台。世风披靡不可道，岂无豪俊多英才。陈梁丘海四人杰，后生不识为何来。爱君意气独健举，欲驱短翮乘风雷，披衷置腹无矜猜。呜呼，即今谁能为此语，君家昔盛君尚孩，安得还君旧府当三台。
送离患上人住静惠州兼怀叶许山,明末清初,陈恭尹,众水各得月，月光元在天。道人无去住，临别莫悽然。暑气当船小，峰形入阁圆。因依贤地主，一定出何年。
赠洪药倩虞部,明末清初,陈恭尹,各有千秋志，俱行万里回。论交为后辈，相见慰从来。话向杯前满，心当烛下灰。十年沧海变，老尽济川才。
卧病五羊闻故人蔡艮若之子约行授室情不自已伏枕上得二律感叹遂多勿作寻常诗读也二首 其一,明末清初,陈恭尹,汝早孤能立，艰虞亦有今。虽安为圃计，未负带经心。读易知馀庆，称诗在鼓琴。先公期望意，正不必华簪。
卧病五羊闻故人蔡艮若之子约行授室情不自已伏枕上得二律感叹遂多勿作寻常诗读也二首 其二,明末清初,陈恭尹,十载亡吾友，中宵有泪痕。何曾离梦里，容易闭泉门。鹤发亲犹健，鹓雏翼渐鶱。一抔仍未卜，惭负不堪言。
漫兴三首 其一,明末清初,陈恭尹,借屋增江口，悠悠十八年。力穷群籍内，身老众人前。曲巷来风满，闲门得月偏。有生同是寓，终恋墓边田。
漫兴三首 其二,明末清初,陈恭尹,简讨吟诗地，江门匝海涛。渊源洙泗远，磊落楚云高。近世无真气，斯人也自豪。文章本情性，笑汝小儿曹。
漫兴三首 其三,明末清初,陈恭尹,少师生民杰，善谏何雍雍。马地飞雄笔，龙墀泣剑锋。独当天下难，乞老海头峰。百八年来事，良时不可逢。
出门,明末清初,陈恭尹,未有出门意，篙师候水涯。故人书适至，江上夕初佳。白鹭飞闲世，青天入旷怀。还如张翰去，不复俟同侪。
所见二首 其一,明末清初,陈恭尹,禁里曾通籍，人前不下床。未离阿保手，已绾大夫章。一饭中人产，千金匹马装。白头蓬室者，只自爱糟糠。
所见二首 其二,明末清初,陈恭尹,绣袷紫头巾，骁腾马上身。臂鹰飞啄鸟，手弹远追人。共窃军符夜，相邀野草春。不知营一醉，乡曲几家贫。
西行,明末清初,陈恭尹,挂席春风缓，融融对物华。远天排雁字，新水育鱼花。岸曲盘千树，山寒闭数家。依然西去路，今昔不同嗟。
宁都魏善伯寄示其兄弟文集率题二诗报之 其一,明末清初,陈恭尹,一面今犹阻，千秋志未孤。把君兄弟作，仿佛见眉须。有力牵衰眼，多风激懦夫。宵分凉不寐，灯影落高梧。
宁都魏善伯寄示其兄弟文集率题二诗报之 其二,明末清初,陈恭尹,遂以文章著，殊乖作者心。道犹资化育，价只待璆琳。大地孤行迥，青山一卧深。人来问容色，发白已如今。
赠别赖子弦任切刚归宁都,明末清初,陈恭尹,二子何开朗，来知自翠微。旅中蔬饭毕，江上布帆归。路密关心短，情深出语希。后期能不负，家在荔枝矶。
送李苍水入国学兼寄相如二首 其一,明末清初,陈恭尹,燕齐一万里，风雪几人来。岳势晴犹白，河声撼不开。新吟添倚马，古意满衔杯。宫是招贤旧，无妨国士才。
送李苍水入国学兼寄相如二首 其二,明末清初,陈恭尹,古道今芜绝，吾乡尚有人。老于朋友内，觉汝弟兄真。岭树寒犹叶，边沙暖不春。天涯新得叔，风义好相亲。
送何不偕之桂林,明末清初,陈恭尹,千里西江路，多奇是桂州。裂山行巨浪，依石上孤舟。君见他乡叶，都归故国流。应书得意句，相问海东头。
秋夜王东村梁药亭刘汉水王蒲衣梁王顾家夔石过宿独漉堂读先司马遗集枉赠名篇赋答二首 其一,明末清初,陈恭尹,九原不可作，古道更谁陈。夜烛开遗草，寒斋共故人。星横骑尾气，霜老枕戈身。一读投湘赋，泉扉自此春。
秋夜王东村梁药亭刘汉水王蒲衣梁王顾家夔石过宿独漉堂读先司马遗集枉赠名篇赋答二首 其二,明末清初,陈恭尹,千古伤心地，当年洒泪馀。空还新息革，终负贾生书。绛阙恩虽满，苍生望尚虚。乾坤同气在，异代岂云疏。
月夜姚菊里载酒招同郭清霞陶苦子邹中和简文震重集邹仪生寒玉堂同赋用空字,明末清初,陈恭尹,寂历霜天外，宵来有雁鸿。树声风自北，池影月方中。良会复能再，清尊况不空。登台望星彩，神剑为谁雄。
李方水疾新愈同唐明犀梁药亭陶苦子吴山带何郢人问之天乐堂分得醒字,明末清初,陈恭尹,故人新勿药，美酒更开瓶。虽复层城里，何妨一夕停。空阶行坠叶，疏树上寒星。细数更筹笑，人间梦未醒。
题丹霞雪干图为澹归大师寿,明末清初,陈恭尹,绝巘全高寄，孤根压众芳。已成空谷玉，如带掖垣霜。世想和羹实，天留暮岁香。南枝长不老，微笑傍空王。
人日新晴即事,明末清初,陈恭尹,新年连旧雨，晴好独当人。兵气昏南纪，天心惜此晨。远峰偏耸日，一鸟自鸣春。征敛村村急，桃花何处津。
春阴,明末清初,陈恭尹,春色来何处，郊云密自西。酿花成大叶，催雨作新泥。野日笼无影，遥峰截欲齐。良苗今有喜，一为报烝黎。
丹柯阁留别同梁药亭二首 其一,明末清初,陈恭尹,岂得便归去，江头春正佳。偶来唯任兴，小别亦伤怀。履迹朝盈户，吟声夜出斋。南园今往矣，风雅在吾侪。
丹柯阁留别同梁药亭二首 其二,明末清初,陈恭尹,大海天将曙，高窗烛未灰。各呈诗问病，自把历占来。岸柳随潮映，溪花到郭开。两人乘一艇，半日是朝台。
春日过刘汉水李世臣于黄木山堂王东村欧阳伟人林本茅偕至即事分赋兼怀李铎臣西行得青字,明末清初,陈恭尹,轩盖来深巷，芳菲满一庭。小花丛作白，新柳浅为青。觅句兼春枕，挥杯到夜星。永怀西上客，江月自扬舲。
答任五陵,明末清初,陈恭尹,城阙东西路，相寻不惮劳。肝肠违世古，诗卷与人高。玉纸裁轻扇，银钩落细毫。经年无以报，空自愧投桃。
送姜山上人游南岳,明末清初,陈恭尹,送师西去重低徊，曾上衡山绝顶来。夏帝碑芜虫篆遍，楚天峰断雁行回。灯前鬼芋穿沙出，霁后僧门凿雪开。正是到时二三月，上方明月下方雷。
寄程周量,明末清初,陈恭尹,薇省仙郎安好无，别来三见落庭梧。西风不尽雁初下，明月相思天一隅。内诏写归金凤纸，新诗擎出木难珠。故人落魄南江上，稳系藤蓑作老夫。
李相如自滇池录示近诗率尔赋寄,明末清初,陈恭尹,游子辞乡十九春，诗加畴昔更清真。粤台风雅稀前辈，蛮国山川老此人。帐下飞书银箭晓，日边骑马剑花新。眼中无限英雄泪，尽化明珠寄所亲。
屈翁山薄游代州镇将赵君妻以姊子本秦人也读其白母书诗以纪怀,明末清初,陈恭尹,寒垣提剑欲从谁，边草年年只早衰。乌鸟私情愁日短，雁门书札叹秋迟。新为夫婿逢秦女，自写佳人入楚词。旦夕彩衣还侍养，一双飞作凤来仪。
腊月望夜湛用喈水边新阁落成招同诸子月下小饮,明末清初,陈恭尹,回塘天净见诸峰，新阁初开月在东。倒影自摇窗户里，满轮飞入酒杯中。孤村岁晚闻长笛，一叶寒声落细风。渐逼春归幸邻近，花边不使坐成空。
寄送蒲衣自丹霞之福州,明末清初,陈恭尹,发心初不与人言，二十辞家事世尊。禽鸟就斋分石钵，猕猴同路上山门。题诗空谷吟声应，宴坐秋潭瘦影翻。此去八闽潮水上，荔支青榄似乡园。
鹤,明末清初,陈恭尹,远视高肩有凤文，生来不称在人群。朱门香稻长如客，明月沧江总为君。一种昂藏临水岸，数声清迥落寒云。碧天路近飞犹懒，自啄霜毛向夕曛。
尘,明末清初,陈恭尹,似空如色未分明，脉脉冥冥类有情。钻隙入来知态巧，步虚遥上极身轻。稍经宿雨销沉尽，又倚西风澹荡行。最是贵人车马路，一回过去一层生。
钱,明末清初,陈恭尹,因成形自洪炉里，冷处来希热处过。贫士橐中千日计，五侯筵上一时歌。写将妙质传圆月，别出新裁付小荷。只用上边三四字，从来深愧读书多。
乞药,明末清初,陈恭尹,痴心未肯死前休，岂有丹方驻黑头。吟苦望邀来世读，血枯皆代昔人愁。流连好夜常穿晓，不出青春直过秋。乞得老来还若此，目精明似电光流。
寄怀梁无闷,明末清初,陈恭尹,别来弥日把诗篇，壮气高文两浩然。旧剑弃为龙入水，新方期得鹤登天。穷通一梦身何预，性命兼言道始全。竹几蒲团闲永夜，三年不上卧床眠。
怀罗浮,明末清初,陈恭尹,琪树西风粤国秋，十年前记住罗浮。山光一半来蓬岛，海色三更上石楼。云护药苗侵腊长，寺分泉响入房流。葛洪丹井分明在，一下人间渐白头。
同方蒙章酌秋月下怀梁药亭,明末清初,陈恭尹,空阶布席共良宵，村浦千家带晚潮。秋色苍凉风在树，水光摇漾月当桥。虫经晏岁吟偏苦，酒得高谈力尽消。江海论心几人在，碧天相望雁行遥。
送家中洲之青原访药地禅师,明末清初,陈恭尹,老依江徼谢名称，门径苍苔日渐增。远兴忽生黄菊节，旧心期对白头僧。吟过晓岸风千树，舟并寒山夜一灯。想到吉州携手地，石桥新瀑半为冰。
寄青原药地禅师,明末清初,陈恭尹,骆驼峰外宝钟撞，十八滩声涌法幢。旷代才名流下界，半天人卧在高窗。新疏瀑水虹千尺，迥立寒阶鹤一双。犹有为霖旧时望，雨花空自满西江。
伍重驹移居佛山寄之,明末清初,陈恭尹,闲云何地不堪行，近卜村居远郡城。邻曲共知元亮宅，市人先识伯休名。每为禽戏聪明长，渐见鹓雏羽翼成。到处顿教无疾苦，笑他儒术济苍生。
苦雨偶成柬家牧止,明末清初,陈恭尹,湿云寒雨苦相仍，便是篮舆出未能。沟水绕门前后路，砌苔缘壁两三层。身牵旅梦痴难晓，屐印春泥重不胜。徒忆高楼垂柳下，昨来名论对陈登。
寄罗若庵,明末清初,陈恭尹,眉须如画马征南，虽是闻声意已深。旌节一移沧海上，风流犹系县人心。珠官古郡通鹑尾，铜柱高标隔象林。身作长城无一事，东风铃阁想高吟。
送家明敬,明末清初,陈恭尹,不成麟阁写朱颜，仙佛门中见一斑。少学斋心求大药，老思行世礼名山。玄猿共戏当清夜，白鸟随舟下碧湾。莫到天台便长往，匣中犹有大刀环。
赠胡韶先,明末清初,陈恭尹,匡庐归路不盈旬，岭外山川久寄身。一叹未忘投笔日，十年长作曳裾人。篇章每夺词流气，甲子唯书酒国春。生岁同君馀亦似，少来多难老来贫。
赠沈方邺兼送之罗浮二首 其一,明末清初,陈恭尹,夫君枉驾相寻久，贱子卑栖出见迟。袖里故人劳远字，卷中频日捧新诗。水成波澜平难得，木有文章病可知。各是天涯同世难，一杯重把定何期。
赠沈方邺兼送之罗浮二首 其二,明末清初,陈恭尹,挂帆东近列仙家，瑶室璇房路已赊。高瀑倚风时作雨，远峰含日半成霞。山人散住茏葱竹，旅食多烹巨胜花。知有妇翁为鲍靓，不劳丹灶问丹砂。
立秋日送梁素子之丹阳,明末清初,陈恭尹,一叶桐声坠短樯，絺衣江上试新凉。路人共乞龙蛇字，诗笔相携翡翠床。第二泉香吴市近，小孤峰霁楚天长。临邛令尹能迎客，不遣尊前忆粤乡。
送曾周士还宁都兼柬翠微诸兄,明末清初,陈恭尹,一回相见一情亲，语默周旋并是真。早得于师承学正，似难为弟较兄贫。还从合浦探珠满，别指梅关落木新。不远翠微山下路，年年空送往来人。
题方龙媒园亭,明末清初,陈恭尹,几日空亭坐不回，主人相为扫莓苔。庵分茗火连僧至，井汲香泉带月来。高树蝉寒秋叶减，方池鱼跃水萍开。闲园物色皆堪赋，羡尔江南庾信才。
送杨伯建归丰城,明末清初,陈恭尹,岭头乱石老松根，来去年年不惮烦。古道照人如可赠，青山得汝始能言。时提佛号轮珠串，爱向词场请墨痕。江上暂归须有约，新秋吾亦倚柴门。
寄叶许山,明末清初,陈恭尹,闻君高卧江城里，宅后园林载一峰。中岁身曾官小凤，先公名在补山龙。多题逸句镌新竹，自领闲僧坐古松。白鹤观前湖月满，扁舟何夕此相从。
赠岑梵则,明末清初,陈恭尹,江乡深径引茅茨，十载无忘独到时。高柳秋阴笼日薄，小堂寒磬出花迟。丹砂不秘还童诀，白发尤工幼妇词。今夕三城笑相看，先生如旧我长髭。
送魏和公归宁都,明末清初,陈恭尹,隔年相见即依依，知尔全家住翠微。穷海访人兵后去，孤身携剑雪中归。滩平横浦寒流浅，枫照淩江晚叶稀。贫贱别离那可道，寸心遥与片帆飞。
立秋日送雪槱和尚开法曹溪,明末清初,陈恭尹,济上家风得大机，白云高坐见人稀。绝无言处千花绕，欲有行时一叶飞。溪水生香迎桂棹，岭猿随众候山扉。宫中赐出袈裟在，礼向西来旧祖衣。
赠吴韶著,明末清初,陈恭尹,恬淡无营古所难，十年闻著一儒冠。坐来门巷皆成僻，静到须眉亦带寒。读易止寻迁善理，观心还得养生丹。西樵山色依然在，黄菊篱边倚杖看。
送任克家归皖江时将遏选二首 其一,明末清初,陈恭尹,秋来往往动归思，陆贾装中半是诗。鸿雁声高相别处，凤凰池好待飞时。乘车载笠将何日，楚尾吴头更对谁。想得到家初雨雪，岭梅先有寄人枝。
送任克家归皖江时将遏选二首 其二,明末清初,陈恭尹,楚国千峰入小楼，阑干环映大江流。梦中明月经年客，归兴吴山昨夜秋。菊径乍开人并上，秫田多熟酒新篘。家园乐事遥堪羡，作赋潘郎未白头。
春日登粤王台,明末清初,陈恭尹,花发高台磴道遥，粤王曾此拜中朝。谁云七郡初归汉，古者南交已宅尧。江势急流宗渤澥，山光相望忆箫韶。炎州文物从来事，霸气千年倍寂寥。
送家巩宁,明末清初,陈恭尹,家世儒官独典军，紫髯三十坐高轩。战旗指处无坚垒，仕路从来有孟门。剑长涩苔收杀气，马骄沙草散蹄痕。旧时赠客金钱尽，更向谁人受此恩。
送何不偕之潮州兼怀家巩宁,明末清初,陈恭尹,醉敲如意短歌笺，鹢首东行岁渐寒。霜下参差闻坠叶，月中深浅见澄滩。龙川地古那逢令，鳄渚鱼多不避官。犹有故人闲射猎，秋田骑马好追欢。
春夜集丹柯阁听虫分赋得心字,明末清初,陈恭尹,方塘千尺在堂阴，一片春虫语渐深。出蛰惊雷喧昨夜，洗兵疏雨过前林。希微拟共寒更转，断续如知座客吟。况是将军铃阁下，闻声倍切式蛙心。
市桥春望,明末清初,陈恭尹,海门东尽不生澜，景物登台极大观。红蕊点村千室曙，碧天围水数峰寒。珊瑚多入渔人网，玉食先归野客盘。倘许闲身坐垂钓，客星不拟落严滩。
赠林孟易,明末清初,陈恭尹,传家世世有忠贞，斯世真堪作老生。圣学久窥墙数仞，佛门新礼磬三声。轻身似鹤偏宜寿，全德如鸡孰敢争。五十年来无限事，白头不负泰阶平。
早雁,明末清初,陈恭尹,一声初度自衡湘，断续天边见几行。似有惊疑同避弋，只应来去为随阳。高飞关塞何曾阻，久宿蒹葭渐有霜。白首苏卿无恙在，北风时节倍思乡。
送魏善伯之潮州,明末清初,陈恭尹,岭头秋尽枉高车，便向潮阳应辟书。行迹欲同沙塞雁，文章应走恶溪鱼。中宵剪烛论心地，十载传缄识面初。幸是英豪为共事，故人无复叹离居。
贺胡韶先举孙,明末清初,陈恭尹,昔时见子初生子，今日佳儿已抱儿。家庆便多庭下彩，乡书遥慰鬓边丝。灰馀炉火重增焰，霜后高松渐著枝。三十年来天一转，深杯相对好开眉。
彭飞云刺史见访,明末清初,陈恭尹,今世须才致治平，古人机略见先生。剖符旧化三巴俗，伏轼曾降七十城。幕府每闻飞健檄，席门何自枉高旌。天南贱子能扪虱，坐听高谈为洗兵。
送张穆之移家东安,明末清初,陈恭尹,村浦停舟倚浪花，叩门辞我日将斜。殷勤说与相寻路，千岁藤边独一家。
舟夜,明末清初,陈恭尹,夜寒犹自拥秋衣，水底星河数雁飞。空得家书无一字，满缄稠叠寄当归。
题画二首 其一,明末清初,陈恭尹,真山须似画安排，画出如真也自佳。借我壁间悬数日，清猿凉月满书斋。
题画二首 其二,明末清初,陈恭尹,深山深处有人争，拟寄闲身画里行。净扫柴门无个事，碧溪寒叶一声声。
蚓,明末清初,陈恭尹,一声一恨在涂泥，虽有清操未有知。待化羽衣吟露日，世人方信饮泉时。
蟏蛸,明末清初,陈恭尹,独将一面候虫过，饥任微生饱在他。村舍久知无好客，劳君门外更张罗。
蜂,明末清初,陈恭尹,穿花度叶日纷纷，出自知时处有群。独佩秋兰何处献，惭卿一食不忘君。
江上曲,明末清初,陈恭尹,双蛾画不成，十五背娘行。独自摇兰桨，横塘月未生。
秋夕过湛泉长同贤从迪周饮于荷舫,明末清初,陈恭尹,宅边池馆似舟居，布置溪桥亦自如。疏树映门凉雨后，曲栏涵水夜星初。秋来算亩收黄菊，烛下轮刀鲙白鱼。酒罢分题群从散，新篇相许寄吾庐。
月夜同湛用喈过泉长纵饮梅花下,明末清初,陈恭尹,似云孤起鹤孤飞，一片空明立小池。过客只惭依玉树，见花何必羡琼枝。月当瘦影徘徊见，酒引浓香寂寞知。落得满头君莫笑，鬓毛非久亦如斯。
游侠词三首 其一,明末清初,陈恭尹,左刀如白虎，右剑象苍龙。直走长城北，风云满路中。
游侠词三首 其二,明末清初,陈恭尹,相见一杯酒，天涯即弟兄。出门赠百万，上马不通名。
游侠词三首 其三,明末清初,陈恭尹,十年居委巷，上有白头亲。此别逢知己，微躯亦借人。
移家西归留别湛克正克茂外弟兼柬同人二首 其一,明末清初,陈恭尹,西还虽得迩乡园，最是难分汝弟昆。春酒自浇离别地，东风含叹鹡鸰原。多年瘗玉烟犹暖，当日倾巢卵幸存。白发渐生吾老矣，幽冥将负丈人恩。
移家西归留别湛克正克茂外弟兼柬同人二首 其二,明末清初,陈恭尹,四十无成客此都，将归何以答揶揄。添来垒垒两坟上，携去双双众小雏。南岭溪山清绝地，东江舟楫坦然途。春来省墓兼童稚，千载过从定不诬。
新苗,明末清初,陈恭尹,高田易为瘠，下田易为肥。高田苗欲密，下田苗欲稀。春阳三二月，阴雨来霏霏。无论高与下，青青同一时。疏如雁行列，密若羊毛披。清风飒然至，荡漾生涟漪。回旋合万舞，荏弱不自持。遥遥极天碧，望望深人怀。先王制四民，士首农次之。非时尚不役，矧乃鞭与笞。一夫不播种，世有受其饥。须知元元命，系此青青丝。贱子为老农，敢以告有司。
修禊后十日石濂禅师招同诸公雅集长寿禅林即事赋,明末清初,陈恭尹,真妄非二途，愚智各有适。同此闻见中，心目异喧寂。西郊亦人境，静者得幽僻。交错引翠条，萧疏布林石。春事满高窗，鸟声在檐隙。悠然古招提，旷若新开辟。嘉招及令序，竟日随飞锡。论诗陋休远，析理兼玄易。既丧我于吾，焉知主为客。欲别闻清钟，溪山暮云碧。
送罗五湖,明末清初,陈恭尹,与君初一揖，未语神先跃。磁石受金针，大小都不却。船头一尊酒，颇尽新知乐。秋风吹长棘，半载成乖各。匪伊动忍谋，苍天亦云虐。惓惓君子心，直可高云薄。君家在何所，巴水明西郭。才为此身累，不得耽丘壑。游踪遍西土，美政流南国。五马今何之，甘棠尚如昨。无因一出送，益我怀中恶。男儿事蓬矢，岂可辞芒屩。同行得良友，未足为寂寞。中州英贤地，大雅应有作。何时遗之音，愿附罗浮鹤。
狱中送郭清霞兼寄李相如,明末清初,陈恭尹,轻风驱行云，中天日雷电。霖潦在康衢，积阴曀城县。良朋当远适，冒雨来相见。未言先慰藉，恐我泣如霰。拜送圜土中，握手情恋恋。凤鸟览德辉，高飞使人羡。雊雉集山梁，色举何其善。嗟哉云中鹄，今作泥巢燕。江头路几许，不获衔杯饯。况闻故人返，万里期言宴。如何二纪别，良晤乖一旦。九州不盈掌，日月双丸转。流萍合有时，鬒发将无变。因君谢故人，努力千秋传。
狱中值林叔吾生日赠之,明末清初,陈恭尹,我生长于君，为日百五十。何期来狱门，初度亦相及。来时秋未徂，不觉春风入。鱼沫尚相濡，虫鸣已离蛰。衰柳落复生，燕雏去还集。眷言南冠士，不作岐途泣。醉则相和歌，昏犹把书立。吾道岂云非，高天意难执。匪兕率柙中，皎驹孰维絷。幸非修名累，渐尔沈忧戢。五岳路未遥，故山芝可拾。相期保百龄，怀哉荷蓑笠。
古意,明末清初,陈恭尹,去家三十年，昨夜梦归里。不见旧家门，但见同乡子。虽非久言笑，亦胜长羁旅。谁云梦可续，愿奉千金市。
赠任五陵,明末清初,陈恭尹,任君介然稀所可，客邸杜门终日坐。三年怀剌已生毛，一旦间关劳问我。卷中先示禽言歌，嬉笑之下痛哭多。花下从君读终日，正名纪号皆不磨。水走云流无定质，不尚高华务平实。五岳真形笔底看，百家奇秘纷然失。如君好事古有谁，九州车辙安足奇。穆王空有八骏马，岂谓书生能得之。三闾大夫远游者，足迹未能遍中夏。虚无阊阖叫不开，枉用离骚继风雅。能游能赋两足矜，半生蹑屩还担簦。计功而食不妄取，神寒骨峻门如冰。试与极言当世计，达变通经还审势。如此人居草泽间，苍生岂得无凋弊。与君交好二年来，天轰地裂奔风雷。相逢一度一鼓掌，笑杀时无英杰才。坐使神州沦劫灰，念之不觉心魂哀。守持廉节止自了，天生我辈何为哉。宁为夷吾小器匡天下，莫作西山高蹈终蒿莱。
送朱子蓉归嘉兴兼柬其兄子葆,明末清初,陈恭尹,七年之间三别子，两在山中一城里。休论心迹未能并，可惜头颅只如此。风尘拓落何所为，东溪片月当茅茨。老兄能歌弟能和，松花酒熟清堪携。北方苦旱南征伐，无事区区一吴越。高天且陨不自忧，杞国狂夫空白发。
赠萧壮行,明末清初,陈恭尹,朝来白发梳千下，一卷道书眠亦把。谁是人间无累人，君乃闲中最闲者。芒鞋短袷坐新秋，不冠不袜轻王侯。城中馆舍非不美，归心思濯淩溪流。淩溪流水清如酒，子善为箕孙酌斗。门前一步是风波，身后千秋我何有。
登大士岩纪事,明末清初,陈恭尹,寒来未试登山脚，积雨初消好行乐。大士岩前一揖馀，四望风光殊不恶。川原百里辨纤毫，渚稻皆收野岸高。人家小梅日皦皦，疏林赤叶风飕飕。龙江水绕山根出，诸峰秀美真无匹。上悬峭壁下崎岩，森若文人多气骨。何来五色罗浮禽，飞鸣下上好其音。洞天福地不栖息，得无有意来相寻。朱明洞口华台寺，十九年前山里事。出山如送入山迎，三人见者今馀二。岂有他奇副昔闻，巅毛种种日争新。临高且共命尊酒，不使仙禽笑妄人。
朱廉斋以张穆之画册索题为作磨痒马歌赠其象郡之行,明末清初,陈恭尹,铁桥老笔多生趣，画马解作痒磨树。三足作力一足拳，短鬣萧萧首回顾。兰筋不动尾丝垂，竹耳双高目光怒。吁嗟神物宜千里，散放平皋独何故。战士场中不一嘶，瑶池可到谁为御。虽辞衔勒得天真，未免蹉跎损高步。古今万物一马也，朱公索我为长句。顿觉风生尺幅间，疏林叶脱天霜露。海头一州大如斗，骏足骖驔岂堪驻。何不负图自出圣人前，何不籋云直上高天路。世间岂无伯乐与王良，为君歌此画马章。
集长寿禅林咏西番莲花歌,明末清初,陈恭尹,西方佛有青莲眼，西番花有青莲产。朱丝作蔓碧玉英，缭绕疏篱意何限。世间只尚紫与黄，此花无色能久长。百花香者争高价，此花不售自开谢。唯有幽人最惬怀，竟日盘桓倚僧舍。
送胡韶先归南昌,明末清初,陈恭尹,惆怅为此别，寸心安可言。如何相见来，落落三十年。长为贫贱不足恨，乾坤黯淡多烽烟。君生十七去乡井，楚粤东西共萍梗。阙下上书恒报罢，军中借箸无为省。碧血空传先世名，热肠已化寒灰冷。英雄失路欲谁投，不妨胡越亦同舟。世人安识徐元直，指心不为曹公谋。独将至性交良友，间复沉酣托杯酒。因事长留济物恩，活人每试回天手。岭南岭北千里中，人人皆道胡长公。贫贱之交常满座，挥金如土囊时空。浮生百年一倏忽，快意当前便须歇。丈夫非爱七尺躯，无人肯买千金骨。草堂新构西山西，东风三月花盈溪。秫田得岁酒方熟，童孙壮子行相携。天伦况复美群从，旧德日觉生光辉。忠臣之后世必大，浮云于我何为哉。薜萝带，芰荷衣。泪滴先公坟下土，三十三年游子归。
三月晦日同张默庵梁无闷蓝公漪过贺秋卿于西竺禅房即事各赋,明末清初,陈恭尹,飞花欲尽羊城南，乍晴乍雨天青蓝。青春尚馀此一日，炎风忽暑殊难堪。偶同故人步郊郭，有客客寓城西庵。门前对立木棉树，谁家系马骄骖驔。高槐近窗窗纸绿，殿角风铃细相触。枝间小鸟时一鸣，对此翻疑在空谷。问君何来来扬州，轻帆破浪长江秋。长星在天影落水，芒寒气黑鱼龙忧。北风其凉日苦短，歇棹珠江应酬懒。图书彝鼎共一床，促膝论交客常满。从来神骏不受羁，去就之间何侃侃。莲花幕府谢珠盘，落叶僧房对茶碗。与君未识相知名，及乎一见心胆倾。中怀万种安可尽，挥杯笑视双青萍。君思买山时未可，我既无山仍轗轲。短歌长啸各未终，欲去不去风雷过。翻盆之雨何其大，君不见来时靸履去乘舆，丈夫未得长高卧。
以端溪水岩小砚寄戴观察怡涛系之以长歌,明末清初,陈恭尹,昔人只重端溪紫，今之水岩胜于始。始犹所采皮肉间，山骨琢尽兹其髓。一阳生后天益寒，牂牁江落风林乾。崖枯峡浅洞门出，中有积水蛟龙蟠。良工斤斧重泉下，石室无光朝亦夜。千枝列炬照人行，万指悬壶向江泻。金钱之费日不訾，冬春之际能几时。瑕瑜况复不相掩，非具大力安能为。崇祯之中熊开府，迩者名藩亦时取。后先疏凿分东西，文采精华并千古。往时蕉白称极佳，今人指点寻青花。以兹相石亦未尽，必有生气如云霞。拊不留手柔无骨，墨质愈坚磨愈发。宋坑宣德虽尚存，粗则伤毫细则滑。伯乐一顾冀马空，世间所患无追风。寄公一片虽小品，由来亦自蛟龙宫。茆斋久伴书生穷，咿唔吟啸不可终。去兹卑陋依尊崇，使君声韵如钟镛。挥毫落纸生蜺虹，况今持宪出乘骢。秋霜春露一言中，非汝孰与成厥功。呜呼，挽回造化良不易，补天亦属人能事，五色之石将无是。
积雨柬何玉其,明末清初,陈恭尹,积雨村边路，溪潮长石痕。蛎房环结屋，龙目细垂园。旧友仍羁寓，新秋好晤言。楼高虽可望，各自闭柴门。
题绣佛斋诗 其一,明末清初,陈恭尹,遭逢虽不造，文采独堪誇。姑妇成双节，诗篇属大家。苦心追正始，真调脱铅华。世业闻孙在，芳兰不妄芽。
题绣佛斋诗 其二,明末清初,陈恭尹,玉洁因成色，金坚遂有声。古人言不朽，皆自性情生。寡鹤夜中唳，哀猿申旦鸣。何须立文字，闻者尽沾缨。
送梁言公之惠州,明末清初,陈恭尹,丰湖清绝地，乱后几人行。秋水明诸壑，官桥带两城。少年初旅食，多艺盛时名。佐幕前贤事，良才斫始成。
园居杂诗三首 其一,明末清初,陈恭尹,有月鸣莺早，无风乳燕高。倚檐花刺帽，循竹露沾袍。散诞从吾得，驱驰与世劳。晓凉开卷罢，耕凿语儿曹。
园居杂诗三首 其二,明末清初,陈恭尹,野色浮千树，池光鉴一峰。高标人外秀，新绿雨边浓。此地颇安堵，他乡时举烽。楼头数杯酒，伫立到昏钟。
园居杂诗三首 其三,明末清初,陈恭尹,乾鹊来何处，高巢占一桠。可能知喜气，空自恋贫家。就食雏争母，教飞翼碍花。老夫图稳卧，未许报窗纱。
狱中杂纪二十六首 其一,明末清初,陈恭尹,铃柝鸣终夜，星河耿暮秋。但令圭未玷，休问杼曾投。东海仍秦帝，南冠号楚囚。此身翔不下，何处学轻鸥。
狱中杂纪二十六首 其二,明末清初,陈恭尹,土室分东半，疏篱别作房。灶烟凝几研，窗雨滴帷床。昼鼠游无惮，宵虫网不妨。故人知更甚，消息隔重墙。
狱中杂纪二十六首 其三,明末清初,陈恭尹,把钓时临水，为园少近郊。本非羊慕蚁，真有鹿悬庖。多病寻方药，无才愧易爻。古今同一梦，玄白不须嘲。
狱中杂纪二十六首 其四,明末清初,陈恭尹,圜扉今半月，佳节报重阳。粤俗人登墓，秋风稼在场。天遥唯见雁，地苦已飞霜。书札询儿辈，溪花几处黄。
狱中杂纪二十六首 其五,明末清初,陈恭尹,今年月食既，叠向夏秋看。晦魄冥无色，虚轮侧未安。阴消如有象，候满欲何端。三复修刑戒，能无儆有官。
狱中杂纪二十六首 其六,明末清初,陈恭尹,南生期免戮，葛相戒求闻。一自违丹阙，唯知恋白云。蝉无遮噪叶，豹有害身文。将老婴缧绁，深惭父母坟。
狱中杂纪二十六首 其七,明末清初,陈恭尹,柳底看棋出，篱门步月开。偶因闲得乐，旋以寂生哀。世岂祥凶物，人应弃死灰。如何文字债，犹到狱中来。
狱中杂纪二十六首 其八,明末清初,陈恭尹,古塔标虞苑，高城号尉佗。青蝇犹宿昔，黄屋久消磨。午梦书能送，秋吟酒易多。死生闻有命，缄口欲如何。
狱中杂纪二十六首 其九,明末清初,陈恭尹,已是伤心客，那堪太息声。隔墙来断续，入耳怨分明。世俗趋倾险，神州尚甲兵。何时瞻化日，青草狱门生。
狱中杂纪二十六首 其十,明末清初,陈恭尹,栩栩梦中蝶，飞飞霜后萤。半床书共寝，永夜月同醒。觅纸题新句，笼灯课旧经。已忘身是系，只作户长扃。
狱中杂纪二十六首 其十一,明末清初,陈恭尹,初度寻常度，今兹倍怆神。伤哉居秽地，不敢礼先人。乱日生何乐，馀年死与邻。只愁来世事，难定报恩身。
狱中杂纪二十六首 其十二,明末清初,陈恭尹,一旬双讳日，近接我生初。泪滴重泉下，身从九死馀。为禽填苦海，作蠹饱尘书。已比先人老，千秋愧不如。
狱中杂纪二十六首 其十三,明末清初,陈恭尹,九月寒如此，今年闰较催。萧条天外雨，飞洒粤王台。风定闻新雁，人来说早梅。江山寥落处，登望几时开。
狱中杂纪二十六首 其十四,明末清初,陈恭尹,往哲居忧患，皆为进德门。鄙人无意志，一卷自朝昏。渴得楂梨快，寒加襆被温。近邻贤首领，间日送清尊。
狱中杂纪二十六首 其十五,明末清初,陈恭尹,烽火兼舟楫，艰危四十馀。几为弓外鹄，一葬海中鱼。债岂他生偿，名应狱吏书。闲来寻旧将，追问乱离初。
狱中杂纪二十六首 其十六,明末清初,陈恭尹,一夜江城雨，萧萧长鬓华。入心鸣万点，为润想千家。倍助天昏黑，如兼客叹嗟。乡园归未得，催尽小梅花。
狱中杂纪二十六首 其十七,明末清初,陈恭尹,三旬行万里，奏使旧能任。驿路无淹骑，秋风有报音。迟留关厄数，速免或他侵。死地寰中满，为忧岂独今。
狱中杂纪二十六首 其十八,明末清初,陈恭尹,神签曾信手，消息一阳初。始日深愁远，而今虑且虚。灰寒终应管，云暗可劳书。天地心谁见，乾坤莽自如。
狱中杂纪二十六首 其十九,明末清初,陈恭尹,多虑凭天遣，深寒到酒消。掩书吟竟夜，辞客卧终朝。霜角思江槛，风铃隔丽谯。向来临眺地，红树一萧萧。
狱中杂纪二十六首 其二十,明末清初,陈恭尹,举世悲先烈，虚名萃眇身。局天非一日，画地又何人。不献邹阳作，终知石父伸。从来黄与绮，秦汉未称臣。
狱中杂纪二十六首 其二十一,明末清初,陈恭尹,身世犹如昨，风威只觉寒。数为百日满，序是一年残。北使归何缓，南音操已阑。敝衣行卒岁，省事且为安。
狱中杂纪二十六首 其二十二,明末清初,陈恭尹,春前殇两稚，灾祸不云孤。岂谓妻孥泪，居然泣老夫。往来询动履，肥瘦寄衣襦。会有生还日，张仪舌在无。
狱中杂纪二十六首 其二十三,明末清初,陈恭尹,一岁聿云暮，万方劳未还。济师江上戍，转粟雪中山。身等齐民列，名蠲力役班。合将经月系，消折半生闲。
狱中杂纪二十六首 其二十四,明末清初,陈恭尹,昨日报春初，今朝是小除。旧枯泉脉润，新脱柳芽舒。生态看星鬓，忧端卜历书。家家勤祀灶，儿女望何如。
狱中杂纪二十六首 其二十五,明末清初,陈恭尹,已歇霏霏雨，初回习习风。日车朝渐北，斗柄夜方东。大梦过前事，长愁到老翁。羁栖频度岁，只欠狱门中。
狱中杂纪二十六首 其二十六,明末清初,陈恭尹,岁旦明朝是，天书昨夜归。岂应违咫尺，无处问恩威。且学餔糟醉，从嗔食覈肥。入春开笑口，不复有危机。
贺何不偕新翁,明末清初,陈恭尹,与君皆老矣，继美在弓裘。即此夭桃赋，无非式谷谋。百年宁复事，五岳续为游。颇忆曹丕语，成翁未白头。
走笔送袁士旦归江南兼怀魏凝叔和公杨长苍二首 其一,明末清初,陈恭尹,积雨日未已，客中怀可知。如何相见地，即咏送行诗。半月赵佗国，三秋文献祠。好游年少事，搔首鬓如丝。
走笔送袁士旦归江南兼怀魏凝叔和公杨长苍二首 其二,明末清初,陈恭尹,一见即投分，相知宁在多。吾尤推意气，人共诵诗歌。卞璞终应剖，南圭近已磨。谁能记微贱，为报幸无他。
送罗仲牧移家车陂,明末清初,陈恭尹,陂上家家好，清溪带绿筠。近闻诗社里，添汝白头人。门向何峰住，樽堪席地陈。太平遗曲在，为我拂龙唇。
别后寄方蒙章陶苦子兼柬何不偕梁药亭吴山带黄葵村定邮诗之约二首 其一,明末清初,陈恭尹,别时蟾兔缺，不觉渐成圆。旅梦犹高馆，生涯在钓船。风轻中酒后，夜永一阳前。为有邮诗约，寒灯颇废眠。
别后寄方蒙章陶苦子兼柬何不偕梁药亭吴山带黄葵村定邮诗之约二首 其二,明末清初,陈恭尹,曲江千载下，作者未全湮。笔墨无生气，光芒愧昔人。谁能师日月，何以喻清新。大海波澜在，骊珠自不贫。
祝杨敏叔,明末清初,陈恭尹,白雪须眉在，青山日月深。贫能持定力，老不负初心。清磬夜当梦，梅花寒出林。一阳来复后，甲子又从今。
郊行,明末清初,陈恭尹,春郊一尊酒，且以乐朝昏。远水澄珠寺，遥峰闭石门。鼓鼙莺语地，烽火杏红村。短鬓丝将遍，能销几处魂。
闰中秋夜阻雨不得赴方蒙章之约枉诗见贻赋此答之,明末清初,陈恭尹,人间无好月，天上又中秋。雨点微沾瓦，箫声渐闭楼。遂违杯酒约，空枉夜珠投。旅宿蒹葭外，伊人不易酬。
后一夕同庞祖如方止止陶苦子庞毅子亮子罗颢甫颐甫宿亦庵,明末清初,陈恭尹,尚满中秋月，微开昨夜云。古墙杉影落，净地佛灯分。坐久须眉见，天空语笑闻。几时还闰八，重得对诸君。
过弼唐感旧赠庞祖如二首 其一,明末清初,陈恭尹,策杖秋方晚，村桥日欲斜。树风喧万叶，山影静千家。瘠土安淳俗，澄溪漾细沙。拟寻庞氏隐，还种邵侯瓜。
过弼唐感旧赠庞祖如二首 其二,明末清初,陈恭尹,他日谁青史，当年易姓名。门人思李固，孤子寄程婴。我愧前贤事，君犹古道行。白头怀宿昔，竟夕自沾缨。
初月,明末清初,陈恭尹,银河谁下钓，天道自张弓。色借桑榆日，凉生玉笛风。山光开半面，人影在墙东。不俟居弦望，清辉万国同。
送屈本庵入都,明末清初,陈恭尹,白首皇都客，兹游亦壮哉。夏云凝岱岳，秋色在金台。万里何穷路，三闾未易才。岭头无可恋，应为荔枝回。
寿何克谏,明末清初,陈恭尹,洞口桃花落雨馀，清溪流出引樵渔。姓名不愧何征士，甲子终虚宋永初。七字题诗传白社，千峰采药散比闾。知君妙得还童诀，玄鬓朝来渐满梳。
岁暮送区鱼山归香山,明末清初,陈恭尹,长将笔舌代耕芸，海岛焉能绝世尘。百里暂归贫有母，一年将尽老催人。潮光似火船头晓，梅子如珠屋角春。乱日相期无可祝，早占熊梦慰慈亲。
寿雷峰天然禅师,明末清初,陈恭尹,孤高如月万方看，至道无言仰颂难。垂老尚闻勤梵行，太平先已薄儒官。身为硕果时方剥，书满名山墨未乾。曾住朱明洞天上，仙人不敢爱还丹。
狱中柬黄畏斋杨巍材陈是庵,明末清初,陈恭尹,埋名不免堕圜扉，枉作山中老布衣。尚有高人能命驾，岂应吾道遂全非。夏侯未死犹传业，叔夜如生亦采薇。岁尽乡园归得否，紫梅花落钓鱼矶。
邑中同人招饮西山草堂即事,明末清初,陈恭尹,名园重得聚英豪，暑月杯盘敢告劳。匝水松阴铺地阔，出墙山色带城高。时光老去深知惜，笔砚愁来渐懒操。同是少年吟啸地，新霜看上鬓边毛。
过六贞女墓,明末清初,陈恭尹,昆冈生玉总无瑕，列女贞魂是一家。一夕便成千古事，孤坟空与后人嗟。乘鸾合上三珠树，化雪应为六出花。处子立名青史少，曹娥江水在天涯。
李苍水司训长乐以罗浮蝶茧数双及茧布见寄云布即蝶茧所成翼日蝶出茧中五色纷翍玩对之间因成一律寄谢其意,明末清初,陈恭尹,仙遗衣化罗浮蝶，蝶化山蚕复作衣。栩栩未离庄叟梦，丝丝还上玉人机。质无绮丽宜于隐，生有文章不愧飞。多谢良朋远相寄，东方蝉蜕亦依希。
夏至夜即事,明末清初,陈恭尹,初晴天气便炎蒸，小阁风多最上层。腊酒旧藏椎髻妇，春茶新惠住山僧。频探落月移湘簟，自惜流萤掩夜灯。一岁算来今夕短，老夫犹为几回兴。
仲冬十三日赣儿受室率成一律示之,明末清初,陈恭尹,灯红月皎两相宜，且放中怀入酒卮。万种未完为子事，百年过半作翁时。山寒渐入青春色，梅老偏高白雪枝。莫道传家无素业，先公犹有一经遗。
赣儿受室承诸公赠诗赋答,明末清初,陈恭尹,千秋名立举家捐，心死灰寒四十年。直为诗书存此脉，重劳尘土作诸缘。羲爻始叶包蒙吉，韩奕多承缵祖篇。若使析薪讥可免，钓竿吾在五湖船。
送孔樵岚宰乐昌,明末清初,陈恭尹,复挂征帆去此都，劳劳终日在驰驱。十旬三上二禺峡，百里连分五岭符。南楚烽烟嗟往昔，东风民物望来苏。关门锁钥须公等，骨气昂藏一丈夫。
送何不偕,明末清初,陈恭尹,少年无远不同游，比者输君已数筹。酒后独寻燕市筑，雪中曾买建陵舟。九州未必容闲客，五岳何常笑白头。我亦从兹理帆席，大江明月记清秋。
行路难 其一,明末清初,陈恭尹,君不见天上之星坠为石，又不闻地中有雷生霹雳。星有光芒犹可避，雷无定所谁能测。杀人岂必干与戈，尺地寸天皆局蹐。重城高寝自谓安，中夜思之眠岂得。何能变化为蟭螟，飞入睫中人不识。
行路难 其二,明末清初,陈恭尹,翩翩之雁来天隅，中有一者飞而孤。自丧其雄不并宿，江中警夜甘为奴。江滨之人少慈惠，一网高张百禽殪。不虞永断匹偶恩，食肉卖毛为得计。
行路难 其三,明末清初,陈恭尹,君不闻蜀山多阴稀见日，群犬吠之盈万室。又不闻野人有妇一目偏，出见举世皆不妍。是非好恶何有定，昨者高岸今为渊。劝君且自酣杯酒，劝君不用狂开口。正言自古有戈矛，上士闻之皆却走。
行路难 其四,明末清初,陈恭尹,君不见五陵年少插两弓，左射右射皆能工。金丸如星羽如月，骄马蹴踏鸣秋风。林中走兽猎已尽，仰面四顾苍天空。千年老鹤青田产，昨日瑶池衔玉简。未回劲翮排天门，莫使霜毛刺人眼。
行路难 其五,明末清初,陈恭尹,卞和入山得璞玉，献之未售先刖足。秦王易以十五城，赵国不与终受兵。从来至宝物所忌，锥刀之末今人争。小民止可求粗足，朝饭糟糠暮饘粥。轻裘肥马不易誇，有司视尔如仇家。
行路难 其六,明末清初,陈恭尹,隰有桑，阪有漆，朝朝斤斧无虚日。社西老树且千年，于人无益已则全。美材岂合终弃置，用之贵得逢英贤。昨者公家求大木，匠石顾之蒙见录。已辞根柢落高云，却伴沙泥委空谷。
行路难 其七,明末清初,陈恭尹,葡萄酒，黄金卮，玉箫瑶瑟声参差。佳人长袖为君舞，今时不饮将何时。是与非，得与失，百年都是攒眉日。刘伶一醉死便埋，嗣宗多事犹咏怀。畏首畏尾身馀几，智士畏名如畏鬼。君不闻隋家白鹤自拔毛，周庙牺鸡啄其尾。
行路难 其八,明末清初,陈恭尹,孔雀之血能杀人，翠钿金尾光彻身。古来贤圣不外饰，蛙声紫色能乱真。一人独坐深宫里，拜跪满前皆有以。谁悬明镜照中心，为佞为忠总相似。仲尼一语君勿谖，先观其行后其言。君子温温如白玉，利口便便中有毒。其毒愈甚文愈高，请君记取孔雀毛。
行路难 其九,明末清初,陈恭尹,落花一别树，安择清波与污泥。自古皆有死，刀兵床第无高低。梦中得食醒难饱，夷齐身饿名不朽。流芳一日不易为，遗臭万年安足道。
献大司马制府吴公一百韵,明末清初,陈恭尹,北极盱长策，南天眷重臣。节移闽海近，恩及岭头新。睇望云霓久，沾濡雨露匀。旌旗皆改色，闾井自生春。地阔衡庐接，星分斗庙邻。滇流东注海，横浦北封秦。旧俗民瑶杂，遗风邹鲁醇。威行千里肃，纲举百城振。文武趋莲府，溪山望画轮。诗须传乐部，德俟纪贞珉。往日弦歌暇，清篇字句真。飞腾珠不胫，磊落笔如神。世诵吟灯作，官闻酌水贫。孤标诚绝俗，高义久惊人。法重催科考，时兼荐馑臻。后先羁旧尹，三五及迷津。相戒车前辙，谁从井有仁。赖公垂恻隐，遂得免颦呻。数万金钱负，多年簿责频。下车皆遣去，重任畀于身。汤网开穷鸟，庄波借涸鳞。即云于物利，未或以财徇。侠气过朱郭，名流仰乐歅。各期空冀野，争得望车轮。银烛连开宴，瑶阶九列傧。攀留常累月，酬唱动兼旬。阳羡多栽茗，江东自足莼。四鳃鱼入馔，千日酒沾唇。白雪操常凛，芳兰佩自纫。骥才终必展，龙屈理须信。令誉通黄叟，能声彻紫宸。九重恩破格，万里檄征闽。爰自神明宰，高超岳牧伦。六条持法慎，九伐纪功纯。堠火飞猿峻，妖氛紫帽屯。逆萌生带砺，缓死冀宵晨。征士时缄剑，搜财或算缗。莫为分玉石，终见共胥沦。不枉闻清论，如丝拜御纶。绣衣明獬豸，高印跃麒麟。受节初开府，兼官属代巡。澄清徐揽辔，光霁俨垂绅。一鼓更弦瑟，先移曲突薪。万民歌乐只，多士荷陶甄。桃李三山遍，韬钤列校悛。岛人宵自遁，荒土日加畇。边计奇难测，雄功立不泯。撝谦师大树，克让协同寅。忆昨杉关出，将过粤海漘。香花连水驿，涕泣洒山榛。父老追邪谷，舆歌继洧溱。尚思崇俎豆，岂惮走嶙峋。岭峤人何幸，皇天若汝亲。矧当凋瘵后，初过乱离辰。乡落朝无火，郊原夜有燐。三毛名饭毳，百结号衣鹑。元气公能补，民心愿莫因。经时虚远想，一旦下高旻。疾痛难更仆，吁嗟自郁氤。顷从藩镇始，遂使利源湮。淩杂供求取，纤毫见怒嗔。生民如草芥，王度渐缁磷。丛借还无日，狐威假不驯。骄矜行自绝，骨肉且相狺。竟启东南衅，同归朴灭均。馀波仍污染，囹圄日嚣龂。孰市田文义，谁从郑侠陈。脂膏原粤物，鞭朴亦吾民。世幸销兵革，恩宜用抚循。输将前不易，旸潦近加辛。即尽敲民髓，何裨秉国钧。富强须有术，山海况多珍。夷舶原交市，遐方旧贡蠙。有无通物产，声教暨弦夤。盐铁书何密，耕屯计可抡。兵民如复合，风俗庶能淳。夫子今豪杰，文章古孟荀。学能全体用，巧不事组紃。诗礼趋庭得，风规昔驯遵。先公开棨戟，大节挺松筠。善述真无忝，仁声美有洵。会吹寒谷律，终解捧心颦。贱子何为者，其生亦已迍。在金惭跃冶，于木更轮囷。好著登山屐，常冠折角巾。行藏依草野，出入远城闉。欹案看书卧，颓颜揽镜皴。何知年冉冉，只爱石粼粼。东渐曾过浙，西行未到岷。遥登太行上，亦泛五湖滨。处处闻风烈，超超远世尘。溯洄心未已，向往足犹踆。行部干旌出，防边介士蹲。飞扬明铁铠，镗鎝响金錞。并集三江鹢，初停六辔骃。霜应生白简，风欲起青蘋。北斗瞻今近，南溟气自申。扶携观教化，洗涤待咨询。幕府多英俊，贤君爱笑嚬。肯容狂狷士，长揖列嘉宾。
走笔送家紫驭孝廉,明末清初,陈恭尹,薄暮山归力殊惫，小童报子将于迈。披衣急欲走送君，东西城隔愁无奈。君来几日秋已穷，黄花开残多朔风。摩天黄鹄却垂翅，鹰隼横厉盘高空。我闻志士有如弓在挽，其屈愈深发弥远。看君才气固落落，世上何人在心眼。明朝闻道理帆樯，短歌相送不成章。飞扬之望属吾子，仆不如人今老矣。
客有自粤西来者以石遗吾家宗虞曰此某将军所宝为王祥卧冰石也同人多为诗予歌以和之,明末清初,陈恭尹,吾家介弟饶花石，有石陂陁不盈尺。白章黄质理灿然，仿佛中间有人迹。身如转侧面右向，左袂蒙茸覆衣上。四周环匝白皑皑，云是王祥卧冰状。冰间有物不可名，是鱼非鱼如有情。石于天地最顽钝，岂亦慕义师高行。扁舟载石来千里，人孰无亲亲有子。感兹雪里得嘉鳞，各向高堂备甘旨。爱君能养赠君家，一时乡曲争相誇。言似不似者各半，将无画足添于蛇。吾闻李广善射虎，草间有石射饮羽。至诚所感金石开，是虎非虎君试猜。
赠别王础尘,明末清初,陈恭尹,昔年与子珠江别，太白有芒宵八月。今来送子五羊城，土木双星守不行。徘徊往复似有恋，毋乃类我故人情。昔年见子须如漆，今来白发参差出。死生万变十年中，唯有两心尚如一。不肯低头就一时，不曾失足受磷缁。只将热酒浇怀抱，下士闻而大笑之。君不见天上之星密如雨，亮天之工才有五。世间豪杰岂能多，碌碌因人自终古。
甲子重阳后四日蒋莘田大参招同潘亚目屈翁山登城北诸峰望全粤形胜还饮酒粤王台上时有建复镇海楼之议即事赋呈,明末清初,陈恭尹,衡岳东走千万峰，南支五岭为其宗。龙川浈水在左右，中有都会为番禺。海天清迥见万里，旷望可以开心胸。重九已过秋爽至，大夫车骑来雍容。高峰表里临城北，下视朝台犹咫尺。霸业升沉已几回，文风极盛馀三百。将军犹纪廖与朱，当日何公献版图。楼名镇海故有以，五层特立当城隅。自从楼废烽烟逼，人事萧条多瓦砾。整顿欣逢子大夫，九衢三陌生颜色。即今海宇无纤埃，乾坤元气须人培。杖藜父老各翘首，何时重见高崔嵬。且当酾酒临高台，松风谡谡帟幕开，甘棠勿剪桃李栽。先公作宰趋庭地，白首乘骢使节来。人生所贵有称述，羊公岘首今蒿莱。令名直与天壤偕，馀子碌碌安在哉。后来不朽应吾侪，为君满引手中杯。
扶胥歌送王阮亭宫詹祭告南海事竣还都兼柬徐健庵彭羡门王黄湄朱竹垞诸公,明末清初,陈恭尹,扶胥之口水所归，青山浮出如无依。长波际天不可极，白日夜半扬其晖。东风吹上木棉树，片片尽作红霞飞。南海之神绂冕古，琼楼玉殿开朱扉。前驾赤虬后文螭，左驱天吴右冯夷。虹蜺架道雨师洒，蛟龙夹毂瞻旌麾。九重秩礼来南纪，谁持玉节渔洋子。天上连宵动使星，世间久矣传诗史。归舟暂泊珠江南，问奇访古多所探。都将十载相思梦，并作江城半月谈。唐诗三变犹堪把，明诗三变风斯下。落落乾坤得数公，尽扫榛芜归大雅。羡门子，竹垞生，与君意气遥相倾。徐公渊博能下士，黄湄慷慨多秦声。我抱区区君所察，来时更枉群公札。山阳叔夜懒何堪，吴下阿蒙目犹刮。送君有作兼群公，凤凰今已飞梧桐。和鸣律吕赖公等，且放野鹤闲云中。
何克谏八十,明末清初,陈恭尹,青萝山中有茅屋，土墙蛎径幽人筑。春来屋内屋外花，客坐前山后山竹。盎头良酝开数升，架上素书闲一束。落落乾坤觉汝贤，箨冠萝服望如仙。正逢渭叟投竿日，应见希夷大笑年。
寿王大将军孝扬,明末清初,陈恭尹,汉代诸侯谁第一，仲华年少封高密。晋家武库杜当阳，临边著述何洋洋。将军独立千载下，颉颃二子兼其长。两河作镇始弱冠，大江节钺临荆扬。楚波西来不敢狂，吴人高枕忧可忘。清歌彻夜调笙簧，雄风披拂台岭傍。岛夷跪拜献明珰，旅獒驯象来梯航。翠禽白雉笼千双，将军所宝唯文章。清斋万轴函缥缃，军中多暇加丹黄。时挥翰墨祖二王，虎龙戏跃剑弩张。阶前爪士森两行，竦立汗下叹莫当，一画力敌千钧强。去年忆在三江口，司马舟中联句久。中央置研傍大斗，一人赋诗二饮酒。飞觞授简迭奇偶，秋菊新花映窗牖。夜阑刻烛复数首，清风白雪传林薮。如此惊才古希有，况兼制行一无苟。高堂色养有寿母，鸡鸣问寝垂紫绶。雁羽参差列前后，甘棠树老兰英秀。公家世德天所厚，立功立言同不朽，以兹三爵为公寿。
寄赠卓火传传经堂歌,明末清初,陈恭尹,卓侯寄我一尺书，细行小字千言馀。开缄意气溢毫楮，烟云缭绕生吾庐。鸟翼欲搏南溟浪，剑锋直射牛斗墟。不平之鸣有若此，何况龙光凤彩扬天衢。伊昔休明代，朝野交驩虞。公卿折节下韦布，草野高谈皆庙谟。天南地北未相见，一字若得隋侯珠。故家文献今未坠，君门累叶名通儒。况闻忠烈有令祖，月黑归家夜骑虎。燕山潜邸龙未飞，一流南移真逆睹。终知神器固天授，不惜麋躯共殉主。文皇儿戏视方黄，独谓先生言可取。时殊世易三百年，儿孙尚守高曾矩。堂开吴越号传经，四方投赠诗盈庭。吾闻六经之传有明晦，时晦则晦明而明。壁于秦火出于汉，蝌蚪尽作丝竹声，至今大义如日星。善传善述必有以，请君为我侧耳听，请君为我侧耳听。
夜雨有怀柬张桐君兼寄董无休,明末清初,陈恭尹,醉来不觉和衣卧，小楼未灭看书火。梦回四壁走风涛，空床听雨三更坐。忽忆少时吟兴狂，君与董侯同过我。席门蓬径话终朝，宝马高车停道左。董侯欲去君且留，予时更鼓潇湘舵。落落风尘老渐来，萧萧白发生无那。君才自足奋桑榆，致身不肯游青琐。屈伸潜跃各有时，南北东西何不可。董侯屡寄山阴书，君来日剥离支果。从前屈指几烟云，吾辈幸存非坎坷。君不见五羊城下阴雨中，刘苑荒芜赵台堕。
嘉鱼二首 其一,明末清初,陈恭尹,嘉鱼潜石穴，终岁气常寒。本欲承珠露，宁知上玉盘。有无通雅咏，咫尺隔风湍。未必名为累，隆冬泽易乾。
嘉鱼二首 其二,明末清初,陈恭尹,嘉鱼吾旧识，高价市人争。似鲫身微削，如鲮鬣乍生。细肪凝石乳，兼味著霜橙。未入宵来馔，吟诗久不成。
送王蒲衣采诗惠湖,明末清初,陈恭尹,树树熟离支，殊非远别时。新蝉湘子庙，初日海王祠。路记双江合，文犹八代衰。时无采风使，草野亦陈诗。
送周德涵,明末清初,陈恭尹,便作天涯别，重逢未可期。快闻经世论，兼读过庭诗。骐骥宜千里，鹪鹩且一枝。野人头已白，不复问当时。
赠别黄忍庵太史四首 其一,明末清初,陈恭尹,百年无作者，之子擅奇才。岂谓黔中使，翻从岭上回。衡文时望重，握手老怀开。更喜居停近，深宵亦往来。
赠别黄忍庵太史四首 其二,明末清初,陈恭尹,东郭淹游迹，南园接古祠。乘车为客日，闭户著书时。怯醉开椰酒，从酸剥荔支。海隅多异物，嵇陆未能诗。
赠别黄忍庵太史四首 其三,明末清初,陈恭尹,学到难穷地，文能不愧名。虽为今太史，犹似老诸生。江海心常下，山林迹未并。一时称盛事，千里聚同声。
赠别黄忍庵太史四首 其四,明末清初,陈恭尹,暂为乡井别，十日惜分携。观化俄生柳，看书亦杖藜。心知龙节返，路出海云西。会买扁舟送，渔家水满堤。
病中承彭子安见过别后奉怀,明末清初,陈恭尹,度岭年殊少，轩车满路光。病中吾见汝，秋后客何乡。伏枕违清论，开篇得妙方。愈风文檄在，继述有诸郎。
送林敬臣,明末清初,陈恭尹,南雁去不极，北风声正喧。何堪衰草日，还是送王孙。再世依耕凿，空山矢寤言。与谁登冠石，放眼望中原。
病足舟中即事,明末清初,陈恭尹,兴剧思凭览，人扶上小舠。客囊携薏苡，乡酒寄松毛。少食肌时减，多眠骨屡高。可怜中夜梦，跃马尚能豪。
送温茂长,明末清初,陈恭尹,三秋违侍养，万里赴京华。江路闻霜叶，天门照雪花。亲存宜薄禄，年少且辞家。芜绝金台上，看君步玉骅。
送钱目天,明末清初,陈恭尹,度岭三年客，归心四月天。别离良未易，须鬓况苍然。古笔追秦汉，深杯得圣贤。似君何不可，高咏满吴船。
挽汤惕庵先生,明末清初,陈恭尹,大雅久云没，中原尚此人。晨星方在望，宿草已逾春。便自成千载，何繇赎百身。唯馀召公树，蔽芾粤江滨。
初春江行有感,明末清初,陈恭尹,人日吟诗坐客船，白髭临水一茫然。西来山坼云中峡，北上江明雪后天。几处小帘春市酒，谁家新月夜鸣弦。郊原颇记从军地，草草东风又十年。
过钟莘野留赠,明末清初,陈恭尹,万峰东走峡门青，岩石苍苍见列星。游子偶来停短棹，故人高卧有闲亭。花明栏槛朝长倚，月满溪桥夜不扃。四十年前文酒会，白头相对记趋庭。
寄周平山,明末清初,陈恭尹,介节清风最起予，此心虽迩迹常疏。青春莲府衔杯罢，明月茆斋入梦初。七国奇才多在客，六朝名士总能书。何因报我瑶华句，一纸寒山慰索居。
寄叶许山,明末清初,陈恭尹,荔枝曾自小园分，荔子红时倍忆君。短发细梳凉夜月，虚窗高掩后山云。狂书往事追狐史，梦寄闲身到鹤群。十载别来今大耋，鳄湖觞酌更须勤。
寄叶犹龙,明末清初,陈恭尹,门功先世在安边，少执金吾汉帝前。宝带尚存天府赐，箧书犹是异人传。闲中岁月耽山水，乱后文章托管弦。长记黄塘好风景，近来添得几湖船。
梁颙若池中莲开一花红白各半索赋三首 其一,明末清初,陈恭尹,半红半白两相加，开向城西处士家。何处更寻连理树，一枝全胜并头花。朗如弦月犹衔魄，清比江云欲变霞。知道先生真诀得，石床相伴养丹砂。
梁颙若池中莲开一花红白各半索赋三首 其二,明末清初,陈恭尹,金行为白火为红，大冶元多锻炼功。朱粉并施邻女美，色香齐现法轮空。高怀濯濯居人外，巧笑盈盈立水中。记得六朝王俭府，一江南北互相雄。
梁颙若池中莲开一花红白各半索赋三首 其三,明末清初,陈恭尹,岂曰卑栖意自殊，亭亭泥滓不曾污。一茎擢出仙人掌，二气凝为太极图。发为丹心常早白，玉缘泣血半成朱。雌雄好是芙蓉剑，南斗光芒近有无。
宋嵋庵招饮南围即事赋别,明末清初,陈恭尹,客里深劳命酒杯，南围腊月正梅开。城根倒影夕阳落，桥下寒声潮水来。千里宾朋萍迹合，百年怀抱鬓毛催。沧江白社吟诗地，送尔风流宋玉才。
答张桐君,明末清初,陈恭尹,数月逡巡未报诗，十年离索更何为。雄心老去成灰烬，白雪吟多上鬓丝。虞苑青蝇嗟往事，陆生车马记前时。只应共撷东篱菊，买醉南园浊酒卮。
至日同温茂长侄汝侯雨中入高峡,明末清初,陈恭尹,寒雨从朝歇也无，酒杯相命且狂呼。长风直破西江浪，短日多行百里途。峡势益奇霜既落，山容如赭草全枯。年年此地犹为客，愧见峰头石望夫。
祝张二尹文宿,明末清初,陈恭尹,郭边潮水日潺潺，官舍无如少尹闲。一卷新诗是公事，夕阳支枕对西山。
又,明末清初,陈恭尹,昌黎曾为记蓝田，君较蓝田一倍贤。钜竹老槐俱不有，窗间松树已十年。
送周维念,明末清初,陈恭尹,西江秋水正汤汤，暑气初销小阁凉。归客过逢初泊舫，病身相送不离床。关山别路无杯酒，书札京华少报章。卧写新诗不成字，故人休讶懒嵇康。
送叶渊发,明末清初,陈恭尹,家门七叶金貂盛，之子由来是冷人。一偈安心居士法，半年餐荔岭南身。秋江有酒鲈鱼美，碧落无云雁路新。不向津头望归棹，病来哀乐总伤神。
赠别刘肩庵,明末清初,陈恭尹,相逢未得数追倍，见说曾从绝国来。凤诏到时蛮女拜，龙神祭日海云开。班生自有飞扬志，汉武唯求跅弛才。斯世升平须俊杰，看君非久滞蒿莱。
献祝大司马制府吴公三首 其一,明末清初,陈恭尹,清风此日满南隅，文武兼权是丈夫。百粤诸侯趋使节，八蛮君长拜兵符。腰横牛斗星边气，句得骊龙颔下珠。浙水自来多俊杰，几回封爵属通儒。
献祝大司马制府吴公三首 其二,明末清初,陈恭尹,海门曾报射长鲸，身作东南万里城。彩笔不妨裁露布，素丝随处建干旌。令如山岳军皆肃，心在冰壶政自清。幸托乐郊何以赋，家家弦诵答升平。
献祝大司马制府吴公三首 其三,明末清初,陈恭尹,水清沙碧石粼粼，千里舟车赴令晨。棨戟葱茏高峡曙，梅花消息定山春。一阳复后天开子，维岳生初岁在申。会见作霖苏九有，先为膏雨慰南人。
送高谡园廷评,明末清初,陈恭尹,桂江犹带劫馀灰，主试深烦作赋才。麋鹿竹边骑马过，鹧鸪声里放船回。逢人便问端溪石，作客徒登赵尉台。不得留君到初夏，枝头红荔正花开。
送杨荆湖观察内擢京卿二首 其一,明末清初,陈恭尹,夹道笙歌万姓喧，俱来江上送高轩。三年预试调羹手，两粤兼承化雨恩。内诏即今趋凤阙，名流何处望龙门。桃花院宇论文地，岘首山前片石存。
送杨荆湖观察内擢京卿二首 其二,明末清初,陈恭尹,荆扬相接气原通，南北新花次第红。粤峤尚悬卿士月，楚帆先满大王风。济时妙略忧能远，传世清篇老愈工。此去明良庆相得，赓歌遥在九天中。
伏日同王础尘张桐君朱子成周文康梁药亭林叔吾董克灌王紫巘集潘亚目视苍楼分赋因寄董无休,明末清初,陈恭尹,池连深树暑皆消，酒得良朋兴更遥。片席领风来极浦，断虹将雨下青霄。楼名赵尉高相望，山有安期坐可招。三十年前同赋客，白头书札到今朝。
送朱子成之赣州,明末清初,陈恭尹,仆仆南中路，穷游亦壮游。义能存故友，分不见诸侯。五岭天磨蝎，双江地咽喉。何心成聚散，吾道正悠悠。
寿林远峰,明末清初,陈恭尹,与尔为同病，蹉跎四十秋。尚垂孤子泪，已白少年头。漫学穷弥壮，唯应老莫休。长生知有地，居处近罗浮。
寿刘沛叔,明末清初,陈恭尹,章贡千峰里，当年羽檄飞。死生从舅氏，辛苦脱重围。马骨招无日，虬须拔渐稀。白头持寿酒，莫道不沾衣。
送张超然,明末清初,陈恭尹,相送已云再，风花今仲春。重寻来日路，又老一年人。楚水趋吴远，闽山与越邻。便归何不可，诗卷未常贫。
诃林雅集得青字,明末清初,陈恭尹,何地堪相约，南宗有祖庭。倚栏梁树古，开阁越山青。高咏宽颓暮，深杯免独醒。年年二三月，车马此频经。
送施子寓归杭州,明末清初,陈恭尹,诗思清如水，人闲澹似秋。此来非有谓，何以客炎州。旧浦香难问，今年荔不收。闻君住河渚，归去棹扁舟。
为徐序仔题画,明末清初,陈恭尹,君爱岭南山，虽好携不得。安得怀袖间，有此英州石。
送善丹青者吴碧山,明末清初,陈恭尹,纱巾长啸复何之，文采风流杜老诗。颇怪世间男子少，烦君多为着须眉。
为严藕渔宫允题绿端砚五首 其一,明末清初,陈恭尹,似是花砖渍古苔，碧云何意下嵩台。曹家旧瓦誇铜雀，飞作鸳鸯入梦来。
为严藕渔宫允题绿端砚五首 其二,明末清初,陈恭尹,五色曾闻鍊女皇，至今调绿用玄黄。一从补后星辰稳，天地精华萃此方。
为严藕渔宫允题绿端砚五首 其三,明末清初,陈恭尹,端溪雊眼最精荧，龙尾金光带列星。别向人前开宝匣，倚天元自有青萍。
为严藕渔宫允题绿端砚五首 其四,明末清初,陈恭尹,汉武淩云思欲飞，相如词赋有光辉。仙人掌上分馀沥，滴露研朱对绿衣。
为严藕渔宫允题绿端砚五首 其五,明末清初,陈恭尹,巧匠何年琢翠屏，一泓秋水在闲庭。岣嵝绿字遥相待，细写文章入汗青。
筑室谣和何不偕三首 其一,明末清初,陈恭尹,杵声缓，杵声急。不畏筑墙低，只畏囊羞涩。墙低有土犹可锄，囊空人笑不丈夫。
筑室谣和何不偕三首 其二,明末清初,陈恭尹,少小师前修，安能事一室。老为妻子累，艰难结蓬荜。十年迁播数易居，匪自求之天我兀。谁怜鸠拙不能巢，只闻兔狡存三窟。
筑室谣和何不偕三首 其三,明末清初,陈恭尹,故人自有屋，屋小人日多。我已无家四十年，偶然卜隐来城阿。同时各有筑室叹，杵声橐橐遥相和。杵声缓，杵声急。未成仰屋筹，只自面墙立。
真际上人小影,明末清初,陈恭尹,道在宁知白发生，禅房阒寂好经行。月明满地无人会，消受菩提叶叶声。
赠徐道冲,明末清初,陈恭尹,雍喈声已满朝阳，雏凤今看起后行。继世才名徐孝穆，慰亲词赋鲁灵光。楝花风里过三楚，荔子香时到五羊。车辙肯来寻负郭，老生头白尚能狂。
寄答华商原,明末清初,陈恭尹,曾泊端溪共醉歌，霜天凉月映藤蓑。数茎鹤发生来早，千里鱼书别后多。已付形骸同土木，尚劳心力纪关河。终篇不觉逌然笑，壮志真惭马伏波。
送李嗣公,明末清初,陈恭尹,昔年曾醉鹤楼中，江汉双流直向东。君去扬帆秋正好，楚台今日有雄风。
题彭艾庵画舫,明末清初,陈恭尹,酒船来去好相招，朝是山林暮市朝。夹柳画桥金络马，入城秋水木兰桡。
冬日端江舟中杂咏五首 其一,明末清初,陈恭尹,数家修竹旧临湍，门径今劳仰面看。记得秋初曾借泊，维舟刚在赤栏干。
冬日端江舟中杂咏五首 其二,明末清初,陈恭尹,黄鹤嵩台伯仲间，东南名胜莫能班。牂牁小让三巴水，石室奇于大别山。
冬日端江舟中杂咏五首 其三,明末清初,陈恭尹,小湘峡口雾连天，三尺渔竿两桨船。钓得嘉鱼送官舫，老夫不是买无钱。
冬日端江舟中杂咏五首 其四,明末清初,陈恭尹,滇桂源头万里遥，一秋无雨涨全消。端坑水涸初开砚，羚峡门高暗长潮。
冬日端江舟中杂咏五首 其五,明末清初,陈恭尹,黄冈村里砚成堆，市估争携趁客回。浪说老夫能识石，更无人向小舟来。
送蔡亦介归博罗,明末清初,陈恭尹,归去罗阳水，千峰是故庐。但令耕有地，休念出无车。浊酒三秋后，闲身百战馀。亲前犹孺子，更读圯桥书。
寿伯母梅太君,明末清初,陈恭尹,过来三万又三千，百岁期颐在目前。两子白头相孝友，一家全盛见曾玄。能言神庙升平事，尚记吾翁始学年。今日并成前代史，谁知犹有地行仙。
题画马,明末清初,陈恭尹,枥下林边寄病身，渥洼龙性本难驯。休嫌奔走空皮骨，世上谁为买骏人。
题画鹰,明末清初,陈恭尹,搏击西风力有馀，高枝独立意何如。羽毛已具飞扬势，莫老磻溪待后车。
题八骏图,明末清初,陈恭尹,日行三万力何长，博得瑶池一夕觞。画谱至今图八骏，史书空自笑周王。
送王子玉归南昌二首 其一,明末清初,陈恭尹,梅关北下水如汤，十日南风是豫章。归去滕王新阁上，更将文记次三王。
送王子玉归南昌二首 其二,明末清初,陈恭尹,西畴螟螣不成禾，南海先秋己自波。莫讶送君无好句，诗怀枯寂比人多。
赠别潘稼堂简讨二首 其一,明末清初,陈恭尹,向来高步渺群儒，名在新篇势莫逾。凤羽尚思翔万仞，鹤书争遣下三吴。横竿笠泽江边卧，直宿文昌殿后趋。为见为潜君并得，天涯相见话菰芦。
赠别潘稼堂简讨二首 其二,明末清初,陈恭尹,去是新秋来是冬，一年踪迹岭云中。犹同遁世人无闷，独有名山路未穷。采砚每逢蕉叶白，买舟频系荔支红。罗浮括入归囊里，曾否江门梦钓翁。
送潘涵观之潮阳二首 其一,明末清初,陈恭尹,郭中犹积暑，江上已重阳。不惜人千里，其如水一方。篇章添采菊，消息迩维桑。亦是淹留地，无忘寄八行。
送潘涵观之潮阳二首 其二,明末清初,陈恭尹,三年珠海客，怀抱几曾开。此日人将别，高天雁正来。边风过细柳，羌笛思残梅。帷幄堪前箸，宁唯草檄才。
九日登镇海楼,明末清初,陈恭尹,清尊须醉曲栏前，飞阁临秋一浩然。五岭北来峰在地，九州南尽水浮天。将开菊蕊黄如酒，欲到松风响似泉。白首重阳唯有笑，未堪怀古问山川。
次先司马韵寄吴尔景,明末清初,陈恭尹,月下论诗夜不眠，鲤庭同试凤山泉。平陵歌入千秋史，头白门人说往年。
夜度黄脊沙漫成寄示赣励,明末清初,陈恭尹,无穷志业总成赊，老去吾生渐有涯。秋秫未登频卧疾，菊花临发又离家。风吹野柝来虚舫，月应寒潮上浅沙。报汝三冬宜共勉，莫耽朋酒负年华。
五色笔歌为王础兄纪梦,明末清初,陈恭尹,十月江清不成冻，寒潮入峡微风送。峡里停舟待故人，故人书至翻言梦。梦中授笔何老翁，峨冠广袖言雍容。为言房隘笔毫损，宽之所以全其锋。故人受笔欣然久，五色光芒犹在手。既醒而寐复见之，六十衰年义何取。我持书札三四看，为君喜气横眉端。不闻帝命司徒契，五教之敷惟在宽。天人至理数必五，天曰五行人五事。包罗万有入纤毫，驱使六经为臂指。江淹鲍照不知此，中书君老而秃矣。为君大封管城子，夷吾器小安足齿。研用补天五色石，书用尚方五色纸。舂陵霸上云气多，会写龙文入青史。
题严滩垂钓图,明末清初,陈恭尹,饮水严滩亦汉臣，偶然伸脚动星辰。寻常裘钓家家有，只少人间共卧人。
题虬髯客图,明末清初,陈恭尹,九州可赠，百万何惜。骑驴出门，书生失色。
别翁约似广文,明末清初,陈恭尹,皋比一坐鬓苍苍，俸入虽微喜近乡。高峡云山初假馆，三城风雨旧同堂。康成善饮仪弥谨，阮籍能吟醒亦狂。还拟花时共沉醉，清溪聊且放归航。
偶过六瑩堂十一侄以画轴索题时方七龄好尚如此知为英物也二首 其一,明末清初,陈恭尹,长眉高隼骨铮铮，杖锡胡僧意气横。稳坐蛟龙方濯足，不知风雨夜来生。
偶过六瑩堂十一侄以画轴索题时方七龄好尚如此知为英物也二首 其二,明末清初,陈恭尹,七龄俊迈异常童，揖请新诗独向侬。知有文章齐老凤，不须图画羡真龙。
题四无禅师,明末清初,陈恭尹,邀瀑孤亭上，安禅尚少年。旧游成梦幻，一悟彻人天。古貌何超绝，真机但默然。老来诗更好，都任世间传。
寄送刘海阳静伯,明末清初,陈恭尹,几年音问渺天涯，别路茫茫系我思。空际飞凫人莫睹，市中成虎世谁知。狂多在醒何须酒，穷到能工定有诗。片剌相投俱不值，倏闻车马又东驰。
寄黄忍庵太史,明末清初,陈恭尹,菖蒲涧水记浮觞，别后音书枉数行。近日铜龙老宾客，几年金马校文章。网罗异代归迁史，羽翼高飞倚夏黄。江左岭南多轶事，颇曾为论辨兴亡。
春日王也夔招游蒲涧即事作,明末清初,陈恭尹,何处春郊布绮筵，菖蒲涧口接濂泉。竹分山色为门径，石咽溪声似管弦。野寺苍凉怀古地，东风晴暖试花天。闲来偶共山僧笑，不醉溪桥又五年。
向恬庵携酒西山是日适热发不得痛饮赋此答谢,明末清初,陈恭尹,谁走银鞍挈玉壶，西山亭沼对城隅。人言梁国佳公子，仆是高阳旧酒徒。鱼戏新荷筒尚卷，月疏杨柳叶全枯。时来望雨忧如渴，清句居然起病夫。
佘兼五招同梁巨圃刘倬之梁耋符刘惇予小饮池亭大雨适至即事分赋得花字,明末清初,陈恭尹,旬来忧旱每成嗟，两度甘霖值尔家。高树领风多在柳，小池添水半为花。凉声入耳能销酒，香气浮杯好试茶。况是主人文字饮，篝灯拈韵兴何涯。
端江五日写怀六首 其一,明末清初,陈恭尹,五月牂牁水，今年少浊波。堤连沙衍出，山落石痕多。仰食资畬米，均输恃海鹾。东陲膏雨足，西土定如何。
端江五日写怀六首 其二,明末清初,陈恭尹,炎荒为泽国，海舶壮军威。跋浪如山立，乘风若电飞。雉曾重译贡，马已华阳归。恃有长城在，南人解铁衣。
端江五日写怀六首 其三,明末清初,陈恭尹,江阔山为岸，奔流直向东。最愁炎暑月，多作石尤风。不有藏舟地，徒劳拯溺功。可能开别港，羁泊免途穷。
端江五日写怀六首 其四,明末清初,陈恭尹,厓门三百里，洄溯未为遥。西水秋无力，南风夜有潮。豫防闻往哲，列戍自前朝。海徼波涛地，毋云兵已销。
端江五日写怀六首 其五,明末清初,陈恭尹,少日趋庭过，中年闭户居。耻为无用学，必读有源书。衰白心徒苦，经纶事已虚。客途犹秉烛，终恐负居诸。
端江五日写怀六首 其六,明末清初,陈恭尹,处处吊灵均，当年一逐臣。迹疏犹恋国，道直不谋身。日月悬词赋，风涛泣鬼神。湘流殊未极，来者又何人。
端州华严庵送何孟门陶握山王紫巘游鼎湖二首 其一,明末清初,陈恭尹,一月江城住，茅庵共菜根。更寻名胜地，仍是给孤园。高峡连峰影，清溪到院门。不能同买棹，相送亦难言。
端州华严庵送何孟门陶握山王紫巘游鼎湖二首 其二,明末清初,陈恭尹,尚记登临日，春王正月中。冰霜凝野寺，灯火彻行宫。未续青山梦，居然白发翁。鼎湖名尚在，惆怅泣遗弓。
送陶虎侯二首 其一,明末清初,陈恭尹,昨夜明河澹欲流，纤纤凉月报新秋。似君七夕天南路，牛女星边一叶舟。
送陶虎侯二首 其二,明末清初,陈恭尹,三十闲身百战馀，新诗唯有问樵渔。赠君此别如何道，饱看名山胜读书。
送程荆山归富平为其尊人寿二首 其一,明末清初,陈恭尹,平生游未到秦川，每送秦人一黯然。四姓帝居雄自古，二崤关路险如天。河冰坚处行归骑，霜月圆时泊客船。不必更论南越橐，卷中曾补白华篇。
送程荆山归富平为其尊人寿二首 其二,明末清初,陈恭尹,源溪苓塞近何如，华子高栖善著书。归奉晨昏千里外，正当天地一阳初。罗浮大药光生鼎，太华晴峰雪照庐。自昔五陵游侠窟，送君临发重踟躇。
己巳九日镇海楼作,明末清初,陈恭尹,自我移居到南郭，登高三上三城北。城隅杰阁五层开，六合分明在胸臆。二江洋洋趋向东，五岭气与珠厓通。青天四垂海波立，烟云变幻生长风。故人相约酬佳节，歌舞冈前高宴列。东西南北一萍蓬，永啸长吟各雄杰。仙人亭馆石为台，文窗四启无纤埃。木棉古树垂百仞，清阴覆地秋声来。座边埤堄连天起，万垒青青皆秀峙。龙盘虎踞势未殊，为霸为王皆有以。昔人歌舞尚留名，今人歌舞不成声。广武城头发浩叹，千秋阮藉称狂生。君不见高皇用武平方国，百粤怀柔独文德。斯楼结构自初年，其废其兴岂人力。雕甍刻桷此重新，地转天旋多气色。为君酾酒兴何极，半酣起舞忘头白。倚天长剑又何人，侧身四望乾坤窄。
罗浮道中值王础尘生日寄之,明末清初,陈恭尹,别时不谓便逾旬，此日高天见雁群。黄菊篱边谁对酒，朱明洞口倍怀君。生多忧患常同遘，齿在桑榆愧未闻。已定穷通数年计，白头相伴老飞云。
赠别任道爰,明末清初,陈恭尹,隐居虽隔岭头云，廿载相知只耳闻。三度南来初值我，一秋游兴又违君。生涯事事成蛇足，行迹年年似雁群。未必白头皆若此，酒阑携手望星文。
挽张桐君四首 其一,明末清初,陈恭尹,举世醒皆醉，斯人迩亦遐。五车梁惠子，七叶汉张家。每有乘桴叹，常深彼黍嗟。乾坤无故国，白首尚天涯。
挽张桐君四首 其二,明末清初,陈恭尹,北海开尊久，南溟世泽深。萍蓬无定聚，松竹本同林。未免艰虞日，多承缱绻心。夜台今不作，寂寞叹人琴。
挽张桐君四首 其三,明末清初,陈恭尹,灯下文犹草，宵中馆已捐。有生终是化，无疾即为仙。胤子来千里，归舟动隔年。知君丈夫志，不死女儿边。
挽张桐君四首 其四,明末清初,陈恭尹,交君兄与弟，并是廿年前。五岭非深阻，双棺乃后先。长途号白马，中夜泣啼鹃。恸绝南州客，贫无絮酒钱。
送彭艾庵流漳州,明末清初,陈恭尹,东郊此别莫销魂，千里闽中路易言。老泪数行唯母在，馀生一日是君恩。往来潮水通双鲤，去住云山隔断猿。到日枫亭秋渐近，荔支红处似家园。
寄怀王阮亭兼索其南海集,明末清初,陈恭尹,酷似高人王右丞，在官萧散意如冰。时名兄弟堪方驾，家学文章是一灯。沧海乘槎曾独到，越山怀古记同登。南来新咏多如许，纸贵衡阳写未能。
题甘衷素小影,明末清初,陈恭尹,青松白石不沾尘，野服科头意自真。一坐空山非易得，十年南北倦游人。
续王础尘少莱子歌为屈翁山寿,明末清初,陈恭尹,老莱子有五色衣，少莱子有五色笔。衣舞班斓有尽时，笔飞青简无穷日。每常中夜起鸡声，亦曾草檄母窥屏。子年六十母九十，母头全白子全青。阶前幼稚立四五，长者能文少者语。人生快意岂在多，莫惜堆盘献鸡黍。君不见叔皮避地河西居，王命论成还著书。汉家纪传定义例，作者何必皆石渠。平津六十初应诏，再至太常方见召。奇才伟貌众所推，得君何必皆年少。君家有书非野史，碧血荧荧光透纸。笔端生气万古存，君与人人皆不死。少莱子，老布衣，世上好恶多是非。三闾之后若无子，日月谁与争光辉。请簪此笔立殿陛，可以上报三春晖。
庚午九日歌和础兄,明末清初,陈恭尹,前年九日登高回，月入南斗光徘徊。今年九日西风急，昨夜斗中月仍入。上天垂象每若斯，安用樽前百忧集。斗杓如柄挹银河，酌河为酒未言多。今年九日且已过，明年九日当如何，请酌大斗还高歌。
送李孝先之蕲州扶其先大夫相如先生旅榇归粤三首 其一,明末清初,陈恭尹,滇楚千峰断，当年立马看。那堪亡国泪，还洒故人棺。彭蠡扁舟小，淩江素旐寒。首丘凭孺子，辛苦涉惊澜。
送李孝先之蕲州扶其先大夫相如先生旅榇归粤三首 其二,明末清初,陈恭尹,四十年长别，三千里寄居。生时知有子，归日已无书。老仆寻先冢，荒畬绕旧庐。要离虽可近，未若返于初。
送李孝先之蕲州扶其先大夫相如先生旅榇归粤三首 其三,明末清初,陈恭尹,惜汝风尘早，艰虞及弱龄。诵诗悲陟岵，闻礼梦趋庭。剥极终来复，蓝深或出青。蕲黄张楚地，早愿返松扃。
寄姚云望,明末清初,陈恭尹,江北江南雪色昏，白头骑马向中原。不知天地寒如此，犹有遗民问寝园。
送何孟门之琼州,明末清初,陈恭尹,曾歌燕筑金台上，又泛朱厓大海中。老脚天涯殊复健，白头吾道未终穷。首春问路纤纤草，二月扬帆细细风。此去乡南更千里，好音惟恨隔邮筒。
博罗令陶雪樵解组将归过予于五羊以罗浮新志见贻诗以送之,明末清初,陈恭尹,解印深辞郡县劳，却烦车骑问蓬蒿。幽人逸致行藏古，名世新编卷帙高。未老闲身依净社，方春疏柳映林皋。罗浮不让匡庐胜，归去先生又姓陶。
依依图送王础尘之虔州三首 其一,明末清初,陈恭尹,绾烟含雾一丝丝，写出东风赠别离。莫向尊前吹玉笛，此声曾入采薇诗。
依依图送王础尘之虔州三首 其二,明末清初,陈恭尹,去年新柳百篇多，今日临岐且复歌。地隔梅关才一步，水分南北欲如何。
依依图送王础尘之虔州三首 其三,明末清初,陈恭尹,一篙新水带遥岑，弱缕轻笼万树深。不是长亭空折赠，依依元是故人心。
送础尘至黄脊沙舟中复题三首 其一,明末清初,陈恭尹,心似长条不自持，东风摇飏几千丝。六年舍下同吟地，一宿江头送远时。
送础尘至黄脊沙舟中复题三首 其二,明末清初,陈恭尹,叶叶枝枝吹自东，乘潮西去更乘风。还如老马能千里，大笑舟中两老翁。
送础尘至黄脊沙舟中复题三首 其三,明末清初,陈恭尹,南柳花飞北尚含，片帆杯酒且同酣。送君心比春风远，万里青青过赣南。
寿岑金纪,明末清初,陈恭尹,二十始相识，西樵七十峰。峰峰挟春酒，坐听山门钟。海日竟不上，白头还几逢。相看两不变，心与双芙蓉。
花朝后五日同梁药亭屈本庵吴山带李方水集石公离六堂即事书怀二首 其一,明末清初,陈恭尹,春半花犹未，农时雨不来。言寻方丈约，笑为老僧开。古井人争水，空池鹤印苔。隐忧惭素饱，钟罢且徘徊。
花朝后五日同梁药亭屈本庵吴山带李方水集石公离六堂即事书怀二首 其二,明末清初,陈恭尹,西畴延夕照，篱落见层层。塔影千年寺，琴声百岁僧。风枝翻弱絮，香蕊结垂藤。妙法离言说，南宗此一灯。
李孝先就婚西村即事赠诗勉之二首 其一,明末清初,陈恭尹,百曲西村水，三春合卺杯。夭桃花路近，连理树门开。择对元难偶，题诗自得媒。尊君风义在，朋旧总能来。
李孝先就婚西村即事赠诗勉之二首 其二,明末清初,陈恭尹,故人有才女，之子产燕京。万里各南北，一朝为弟兄。高门曾列戟，灵榇望归旌。燕尔今方始，无忘楚国行。
屈翁山寓楼老谷树为大风所摧诗以伤之索予同赋,明末清初,陈恭尹,君家寓园西，最好此老树。无风亦飕飗，有壁劳遮护。况当赫曦时，密荫登楼路。往者得屡过，凭栏必回顾。大叶类桑麻，古干如雕塑。刺之出白乳，胶漆同黏固。楚人谓乳㪍，名实本相符。山木且自伐，矧兹城与圃。遍体刀斧瘢，中空复来蠹。莫识始植年，主人更已屡。稽之抱朴子，赤实颜能驻。视夜见鬼神，轻身追马步。每欲托园丁，升斗为收聚。昨夜时雨过，新诗枉毫素。伤树有名篇，清阴绝良晤。天地乃不仁，风伯何相妒。岂有精魅凭，致干阴阳怒。倾压及邻家，砍斫烦童孺。充君厨下薪，琴材亦难具。草木虽无灵，修短固其数。昔闻伊陟相，其君帝太戊。有谷一夕拱，修政知所惧。曰妖不胜德，终尔枯且锢。殷道以复兴，汤孙世延祚。家国匪异观，灾祥或同度。慰君用自广，伸纸为赓赋。
罗浮黄龙洞对雪,明末清初,陈恭尹,淅淅天上风，吹我白日没。飞瀑渐无声，寒溪遂生骨。仰视老人峰，云中玉为笏。嵚崎积已平，飘洒殊未歇。回旋若翔舞，廉纤乱毫发。客子宿茅茨，居然见冲突。重檐及户牖，堆压不可掘。南州炎德在，况此仙灵窟。丹火伏不兴，初阳动犹蹶。判此始衰年，拥衾坐明发。赖逢酒力良，未使吟声竭。夜久迥闻钟，山晓不待月。始知蓬岛来，往事非荒忽。请看朱明天，化作金银阙。
客有之琼州者属其访丘文庄海忠介二公祠宇,明末清初,陈恭尹,积水淼四溟，坤维有时绝。珠厓隔华风，灵气久不泄。悠悠秦汉来，青史独旷缺。一旦逢休明，千秋两人杰。丘相博古今，海公树风节。独立三百年，后先罕其列。作史正世纲，严统示予夺。创论每惊人，深思竟难越。衍义续成书，文章乃馀屑。用未究当时，功实裨前哲。世庙圣之威，金丹晚旒缀。直言天下事，闻者皆吐舌。拚死批逆鳞，岂惟槛可折。沈薶犴狴底，忠爱日胶结。方饮闻宾天，一恸数斗血。刚方古有人，至诚孰能埒。仰止匪自今，瓣香独遥爇。君行渡琼海，跋浪如丘垤。二公所钓游，野老犹能说。经过祠庙下，为我停车辙。
闻王惠州紫诠筑子日亭于罗浮绝顶歌以寄之,明末清初,陈恭尹,我昔深春上衡岳，千峰万峰如玉琢。雪压松篁尽倒垂，杖头一拨飞冰雹。祝融古殿在中峰，皎若琼瑶生四角。石墙铁瓦大如席，巨木为椽全不桷。侧听唯有风怒号，仰视分明天一握。南归与客入罗浮，腊尽绵衣寒未觉。三更观日坐飞云，露宿终宵殊龊龊。福地那能久寂寥，使君五马来河朔。山灵留意俟奇人，大雪飞空洒行幄。诸溪生骨不成流，有酒如渑亦须涸。同行宾客多英贤，儒衣僧衲皆沾渥。豪吟总作金石声，瑶池直奏钧天乐。纪游示我诗一卷，更道新亭命工斫。亭成榜以子日名，盛事千秋良不数。蓬瀛来此几星霜，绝顶谁为问硗埆。童儿垒石作浮图，樵斧无时加击㧻。一朝杰构得未曾，四百名峰增卓荦。元阳之生正在子，天心来复还先剥。日月精华吸最初，神仙老易非殊学。重檐深覆欲经久，土墄因仍制宜朴。石楼大小互相望，上界仙坛为犄角。雨馀飞瀑响渐多，暖后黄精亦堪斸。为公拟续春深游，亭中卧待天鸡喔。
梁殿一殿章招饮雨花洞即事,明末清初,陈恭尹,五峰处处有名区，最是君家似画图。已割山光来屋里，不妨楼外即城隅。香垂峭壁千花细，石透盘根老树孤。两世过从今几度，快听春鸟劝提壶。
春日同吴又札梁耋符郭公鹫游东郊倪公堤观徐邑侯新修石桥松路,明末清初,陈恭尹,杏花风里酒旗翻，郭外新堤带远村。双塔云生偏荫路，九桥潮长各争门。童年捧杖还谁在，老大归心未易言。待得小松高百尺，与君春雨更携尊。
林叔吾六十次己未韵寿之,明末清初,陈恭尹,祝君昔何所，计月百六十。不谓生初年，循环亦俱及。春从笑语深，霜自须眉入。天地已惊雷，龙蛇未离蛰。寄此一篇诗，茫然百忧集。想见举案间，当欢或成泣。有兄共白头，有子幸能立。此外复何求，一觞聊自执。溟鲲易变化，隙驷难维絷。蟠溪有钓叟，老见干戈戢。君家有林类，百龄歌且拾。穷通理若何，仰视天如笠。
嘲剔牙杖,明末清初,陈恭尹,甘苦全无与，平生薄自居。齿牙虽得利，骨肉渐应疏。
剔牙杖答,明末清初,陈恭尹,纤弱诚无状，唯君实使之。若能无间隙，轻薄亦奚施。
壬申清明即事次杜韵同王础尘二首 其一,明末清初,陈恭尹,故阡松柏有新烟，欲上江乡两桨船。老去登临知几度，时来醒醉且随缘。扶筇得得身能健，插柳依依态可怜。两月又过真倏尔，一尊相对各陶然。春城市肆犹争米，薄俗穷民不要钱。且喜今朝晴最好，登秋岂独庆丰年。
壬申清明即事次杜韵同王础尘二首 其二,明末清初,陈恭尹,久无消息岭云东，有药休教为已聋。北塞坚冰犹在野，南州新草漫连空。百年饮恨孤儿在，三月伤心万国同。老泪只应镌楚竹，招魂空自赋江枫。金陵佳气松楸里，铜柱高标指顾中。莫向春光怨迟暮，与君同是白头翁。
送李方水之官新兴,明末清初,陈恭尹,新州江水昔曾尝，且喜西行路未长。绛帐生徒兼稚子，青山风物是家乡。官闲勿厌开缃帙，身健先须捡秘方。不必强为儒佛辨，南能生处近宫墙。
龙船行,明末清初,陈恭尹,朔日二日天尚晴，江上寥寥金鼓声。五日六日雨正急，官点龙船如点兵。金声号呶鼓声怒，百里刻期齐竞渡。家家合米作行粮，里正科钱犒中路。海珠寺边古树牢，官船系缆风颾颾。江中金锁连舶艚，氍毹铺出歌台高。上头列坐獬豸袍，横江开宴停旌旄。太平乐事非为扰，最是小民难户晓。往年官禁船尚多，今日官催船却少。上官出赏树锦标，银牌如纸悬红绡。有司供鸭日三百，龙船角逐声喧嚣。锦标夺归插里社，纵有能名无得者。虽云夺鸭不足誇，明日卖钱还借家。
寿罗颢甫,明末清初,陈恭尹,南风吹送荔香新，寿酒初开五十春。马齿相看吾更老，白头羡尔倚闾人。
寄何孟门时客琼南二载矣三首 其一,明末清初,陈恭尹,醉别江头解袷衣，别来两度见芳菲。海南节序无寒暑，空使王孙不记归。
寄何孟门时客琼南二载矣三首 其二,明末清初,陈恭尹,唱和谁同水一方，今年稀得见篇章。看君亦是虬须客，莫到扶馀便自王。
寄何孟门时客琼南二载矣三首 其三,明末清初,陈恭尹,年年相约荔支红，挥扇高谈几老翁。挂绿凝冰知在念，未堪邮寄海船风。
秋园十首 其一,明末清初,陈恭尹,凿池供版筑，杯水在堂坳。有室如悬磬，为生且系匏。近秋桐影薄，深夜药苗交。自喜忘机久，窗前鸟亦巢。
秋园十首 其二,明末清初,陈恭尹,隔城闻欸乃，舟子理帆樯。夜气消群动，江声到小堂。远心秋外炯，孤烛梦边长。卧起歌残月，沧浪兴未忘。
秋园十首 其三,明末清初,陈恭尹,屺岵瞻何及，干戈遂至今。生无一日乐，老负百年心。息影依林浅，寻源凿井深。犹馀种瓜地，锄笠尚堪任。
秋园十首 其四,明末清初,陈恭尹,万寿炎方果，朝来叶渐添。摇风重夏扇，遮日却湘帘。虚质抽茎直，苍皮着子黏。书斋终藉汝，地窄不伤檐。
秋园十首 其五,明末清初,陈恭尹,小雨才收点，高林渐透光。风摊书满案，水载月摇墙。清簟凉消酒，深炉夜贮香。贫居多所累，笔砚为人忙。
秋园十首 其六,明末清初,陈恭尹,近郭非吾意，为园亦有初。本无锥可立，差免穴而居。就架扶丛菊，分泉育小鱼。今年盐价长，不必莳瓜蔬。
秋园十首 其七,明末清初,陈恭尹,以管窥能几，深疑甘石经。日中开叠晕，天午见孤星。赤地兼秦晋，流人尽梗萍。海隅今得雨，稽首谢高冥。
秋园十首 其八,明末清初,陈恭尹,王子罗浮去，空斋倍寂寥。月悬高卧榻，风响饮泉瓢。晚实林方茂，春红卉尽凋。宵来唯独啸，鸾鹤未堪招。
秋园十首 其九,明末清初,陈恭尹,玩世金茅子，违时独漉翁。篇章情各惬，栖宿偶能同。座为求书满，尊惭近市空。时凭写生手，绘尽小园风。
秋园十首 其十,明末清初,陈恭尹,鲍守馀双履，浮丘即旧墟。仙人皆已矣，何者是吾庐。果熟携孙摘，诗成命子书。白头闲亦得，终自惜居诸。
送区兴甫之阳江二首 其一,明末清初,陈恭尹,暑中挥汗枉经过，病眼难开奈别何。莫道阳江非远道，白头相见苦难多。
送区兴甫之阳江二首 其二,明末清初,陈恭尹,岭头相送昔何时，十六年来尚若斯。今日莫论天下事，只须长保鬓边丝。
同邑中诸子登钟楼小酌,明末清初,陈恭尹,飞楼跨路石门开，新筑城东百尺台。碧水远明朱槛外，数峰青入女墙来。霜归晚叶催华发，月上初弦落酒杯。故国旧知无限乐，夜钟鸣尽未知回。
荷池偶题二首 其一,明末清初,陈恭尹,今日花始开，昨日花尚好。欲知花故新，但看蜂多少。
荷池偶题二首 其二,明末清初,陈恭尹,方池不见水，但见红与碧。小雨芰荷翻，一声何处得。
答袁二玉即送之归馀杭兼柬季伟公,明末清初,陈恭尹,十月黄花犹在径，拥褐徐行黄没胫。清晨有客叩我门，童子贪眠呼不应。病身出揖小亭西，袖有新篇为我赠。临风玉树既皎如，满把骊珠光照乘。闻君家住西子湖，浩然动我曾游兴。山色周遭郭外青，波光一片衣间凝。春烟秋月几衔杯，故国旧家同堕甑。羡君生长久承平，往事何堪入聪听。南来诗卷气有馀，展读终朝语清醒。不嫌老马问修途，自愧霜蹄早蹭蹬。季生闻说寓兰溪，母老儿娇室悬磬。君年方壮渠尚强，好上湖船共深订。
小禺二集刘显之六十赠之,明末清初,陈恭尹,白发频添不自休，杜门终日事穷搜。三千高第中分鲁，七略群书总萃刘。未拟河汾还献策，无妨匡鼎亦封侯。生来年齿差相若，经学于君逊一筹。
寄题王阮亭西城别墅十三咏 其一 石帆亭,明末清初,陈恭尹,大壑有藏舟，兹帆负而走。不觉动波涛，但见移星宿。寄谢济川人，清风在岩岫。
寄题王阮亭西城别墅十三咏 其二 樵唱轩,明末清初,陈恭尹,日落山更空，孤亭惬幽赏。一声何处歌，松风递馀响。不必问其辞，悠然绝心想。
寄题王阮亭西城别墅十三咏 其三 半偈阁,明末清初,陈恭尹,妙法非有无，一偈何可说。小阁坐默然，花光满林樾。目送海岱云，西飞过吴越。
寄题王阮亭西城别墅十三咏 其四 大椿轩,明末清初,陈恭尹,世无千载人，大椿寿谁算。黄帝甲子来，才及春之半。独有观棋人，还家柯已烂。
寄题王阮亭西城别墅十三咏 其五 双松书坞,明末清初,陈恭尹,双龙何夭峤，屹立竦毛发。兴至一摊书，爱此松下月。有时清梦中，风涛坐超忽。
寄题王阮亭西城别墅十三咏 其六 小华子冈,明末清初,陈恭尹,溪山不自名，胜地因人有。不知今古人，梦寐相反否。丸丸华子冈，小大俱不朽。
寄题王阮亭西城别墅十三咏 其七 小善卷洞,明末清初,陈恭尹,舜以天下让，善卷固弗取。茅茨与土阶，何用分出处。想见洞中人，高风迈巢许。
寄题王阮亭西城别墅十三咏 其八 春草池,明末清初,陈恭尹,年年春草芳，绿遍陇与亩。一入池塘梦，遂为谢家有。不惜绿更黄，但惜离居久。
寄题王阮亭西城别墅十三咏 其九 三峰,明末清初,陈恭尹,三山不可即，林中恍如对。世无痴神仙，要当属吾辈。羡门与子乔，安知不在内。
寄题王阮亭西城别墅十三咏 其十 啸台,明末清初,陈恭尹,天地本一气，至音唯可通。金石与笙箫，喤喤徒乱聪。为君一登啸，玄鹤来高空。
寄题王阮亭西城别墅十三咏 其十一 石丈,明末清初,陈恭尹,晋国昔能言，泰山曾自立。神异即不无，幽奇讵能及。拔起若兴云，濛濛翠犹湿。
寄题王阮亭西城别墅十三咏 其十二 竹径,明末清初,陈恭尹,结根幸在兹，绿筠长可保。涌翠为波涛，秋声满晴昊。三径净无尘，风影自能扫。
寄题王阮亭西城别墅十三咏 其十三 绿萝书屋,明末清初,陈恭尹,雨霁闻鸟声，春阴覆林莽。碧藓印阶明，绿萝缘壁上。中有读书人，千秋遂孤往。
癸酉人日偕王础尘王新侯王立安过石公精舍惠州王使君紫诠挈其诸孙已先在同登怀古楼即事作,明末清初,陈恭尹,献岁酬酢劳，郊坰未曾出。今与良朋偕，方知值人日。东风动高怀，幽事期禅室。欢然集童冠，不暇计六七。长文抱着车，荀彧幼在膝。入林钟乍鸣，清梵磬未毕。隔篱辨主宾，近牖闻琴瑟。石径绝纤埃，板桥度残蔤。登楼一舒眺，日月飞何疾。万古浩茫茫，天步无停跸。石门犹汉垒，香浦非前率。陇亩半青黄，沧波一洄潏。寒花采玉兰，圃树攀霜橘。老大习酸辛，稚子甘崖蜜。聊为虎溪笑，且试玄卿笔。即事非古今，至道忘儒佛。询知吏为隐，亦有民名逸。冀留金石篇，来者为可述。
钟纯臣广州寓斋赏牡丹作,明末清初,陈恭尹,自是群芳第一流，谁移嘉卉到炎洲。明霞剪出千重瓣，紫玉堆成十二楼。仙子未堪同淖约，化工何必太雕锼。经旬宴赏犹能好，欲笑芙蓉不耐秋。
五六七言绝句为朱竹垞题小影三首 其一,明末清初,陈恭尹,识君三十前，貌比今时好。独有千古心，不共流年老。
五六七言绝句为朱竹垞题小影三首 其二,明末清初,陈恭尹,发薄未胜藤笠，身闲稳称秋衫。归梦一竿何处，荻花烟艇江南。
五六七言绝句为朱竹垞题小影三首 其三,明末清初,陈恭尹,霜雪侵颜日渐新，文章写出是天真。占星帝座非无客，避世金门自有人。
同朱竹垞梁药亭屈翁山过诃林南公房观唐僧贯休画罗汉歌,明末清初,陈恭尹,二月八日天晴晻，故人特地停舟舰。相约菩提树下行，吁嗟霜雪枝条斩。千秋古迹罕复存，石幢宝历犹唐錾。南公为我开一轴，先朝赐物珍如琰。对之不觉形神敛，胡僧端坐当轩槛。低首写经不见颔，目睛注视光犹焰。鼻尖下垂唇欲掩，大笔如椽指端揽。贝叶行间才数点，砚旁堆叶散不捡。童子侍侧出半脸，倚柱静观如未厌。老猿休心寂百感，阶前假寐坐不敢。拥彗而立毛髧髧，长衣被体色黤黯。足爪着地纤如剡，绢素云生朝惨澹。款识年深失姓名，葆藏幸且无尘玷。图形正面古所难，况兼蹙缩加饶减。相传画手是贯休，不是高流无此胆。君不见羲皇一画直至今，文章日日趋奇险。
别朱竹垞三十六年矣癸酉二月复会于广州三日别去送之以诗,明末清初,陈恭尹,三日江边驻客船，菩提坛下又离筵。如何三十六年别，一日分为十二年。
除夕咏橄榄同王紫诠使君梁药亭屈翁山吴山带季伟公作四首 其一,明末清初,陈恭尹,嘉果防中酒，华筵列几枚。色迎青帝近，甘自隔年回。弱蒂因盐落，微香夺茗开。深宵人不远，相劝尽馀杯。
除夕咏橄榄同王紫诠使君梁药亭屈翁山吴山带季伟公作四首 其二,明末清初,陈恭尹,正有文园渴，生津尔所优。添将牙后慧，藏作掌中钩。苍玉春王佩，丁香汉署求。明朝期献岁，一一记更筹。
除夕咏橄榄同王紫诠使君梁药亭屈翁山吴山带季伟公作四首 其三,明末清初,陈恭尹,果中推异品，地远乃名夷。岁岁无为赏，青青欲赠谁。车箱归北客，花实又南枝。消尽人间毒，渔翁只自知。
除夕咏橄榄同王紫诠使君梁药亭屈翁山吴山带季伟公作四首 其四,明末清初,陈恭尹,事后思忠谠，嘉名比直臣。病从苦口利，寒到尽头春。作弹驱群疠，堆盘杂五辛。谏书稀圣世，笑尔美芹人。
题西洋画二首 其一,明末清初,陈恭尹,西番画法异常伦，如雾如烟总未真。酷似少翁娱汉武，隔帷相望李夫人。
题西洋画二首 其二,明末清初,陈恭尹,丝丝交织自成文，不画中间画四邻。亦是晋唐摹字帖，偏于无墨处传神。
题迟灵山屏万行乐,明末清初,陈恭尹,德行之方如面，诗卷之高等身。三仕三迁仙吏，一琴一鹤其人。
惠州代泛亭雨后望西湖,明末清初,陈恭尹,高亭下视极人寰，积水遥连埤堄间。一线绿分湖上路，几重青出郡西山。坐临胜地如曾到，名在千秋自不删。不是使君闲着眼，后人何处得跻攀。
方毛氏节烈歌,明末清初,陈恭尹,君就木，妾坠楼，此心一日为千秋。死同穴，谷异室，此心十年如一日。严滩新冢高崔嵬，一棺两圹同时开。祝宗祈死亦太拙，粒米不入生何来。经旬礼佛饥无怠，正气在中能不馁。重泉一笑好相迎，易箦之言今尚在。吾翁吾父幸勿悲，舍生取义当如斯。承祧有子墓有碑，一死较胜坠楼时。
镇海楼同梁药亭送黄忍庵归太仓毛会侯归严州季伟公归杭州分得都字,明末清初,陈恭尹,重构飞楼壮此都，朝台送客又吾徒。文章未沫张丞相，霸气全销越老夫。万壑归潮明槛外，千峰凉雨散城隅。天涯一别分吴越，后会苍茫定有无。
哭王础尘十首 其一,明末清初,陈恭尹,素车相送粤江边，生死论交二十年。牛斗之间光尚在，如何埋得向黄泉。
哭王础尘十首 其二,明末清初,陈恭尹,武昌江上覆舟时，天道悠悠莫可知。总是人间不成事，廿年重活更何为。
哭王础尘十首 其三,明末清初,陈恭尹,金台建业两纷纷，麦秀成歌昔所闻。欲望龙髯无处所，东西南北且为云。
哭王础尘十首 其四,明末清初,陈恭尹,献策曾承相国知，三加亲为结冠緌。痛来礼数从兹绝，不独西台恸哭时。
哭王础尘十首 其五,明末清初,陈恭尹,长将行迹寄天涯，三十鳏居不自嗟。客有问君君大笑，丈夫无国更何家。
哭王础尘十首 其六,明末清初,陈恭尹,高行唯与古为徒，戆直常师汲大夫。身后有人思苦口，当时来毁更来谀。
哭王础尘十首 其七,明末清初,陈恭尹,天才敏妙不烦思，斗酒青莲信有之。犹记小斋新柳发，三更和尽百篇诗。
哭王础尘十首 其八,明末清初,陈恭尹,十行一目古谁如，强记宁惟七箧书。一盏青灯人白发，病中犹不负居诸。
哭王础尘十首 其九,明末清初,陈恭尹,眉须如画发高吟，至理清言尽德音。忆雪楼前风雨后，广陵一曲绝于今。
哭王础尘十首 其十,明末清初,陈恭尹,才了先人土一抔，便思终老向炎洲。骨肉即今还父母，衣冠长此葬罗浮。
送蔡汉长入都,明末清初,陈恭尹,君去须登郭隗台，凭将杯酒酹荒苔。黄金骏骨招何日，赤汗龙驹只自来。
送怡然上人汀州省母次梁药亭韵,明末清初,陈恭尹,不惜芒鞋踏路尘，九龙滩上独行身。吾生早作无依子，世外偏怜有母人。
送林赤见北上,明末清初,陈恭尹,与君父子交，骨肉兼朋友。于君出处间，踌躇亦已久。富贵非所欣，长贫难独守。昂昂七尺躯，砚耕日糊口。甘旨安所供，庭闱俱白首。应举为文章，如狂逐日走。空役一生心，岂足传身后。既作献玉人，莫若求先剖。庶几少息肩，馀力堪攻取。君禀绝异姿，立行尤不苟。在器为干将，在星为枢斗。应机立能断，遇物操其纽。以此驭世纷，艰钜复何有。帝京英贤会，九垓共奔走。方骋千里蹄，直抉开天手。勉矣树令名，三立期不朽。
题王蒲衣琵琶图二首 其一,明末清初,陈恭尹,抱月怀风倍可怜，更劳芳袖拂清弦。谢郎自足真人想，为尔移情北牖前。
题王蒲衣琵琶图二首 其二,明末清初,陈恭尹,一曲乌孙马上音，高弹促节且娱心。琵琶妙手王摩诘，不买鸾胶续断琴。
边月,明末清初,陈恭尹,神龙衔烛地，顾兔亦乘轮。共此中闺照，分随出塞人。露漙光不匝，野阔影无邻。候满年年事，空嗟归梦频。
边雪,明末清初,陈恭尹,烟尘一以灭，高下玉为台。牧马来无所，同云黯不开。冻凝青海浪，路失白龙堆。奉使丁年客，从今又几回。
边柳,明末清初,陈恭尹,绝域谁相赏，阿那自得名。叶间穿旧箭，原上列新营。白日风枝折，残春雪眼明。南朝大司马，空复涕金城。
边笛,明末清初,陈恭尹,微风传妙曲，清切若为酬。谁挟终南琯，来添塞北愁。关山无尽月，天地不禁秋。何日闻歌凯，征人下戍楼。
边马,明末清初,陈恭尹,塞上传烽警，将军赋出车。千群新草外，八月上膘初。云籋龙为友，风生虎不如。为君威海内，安用事诗书。
边雁,明末清初,陈恭尹,南北家何在，其生无定居。避人犹有弋，寄汉已无书。沙碛将难久，江湖迥自如。岁寒天路永，归翮莫徐徐。
边烽,明末清初,陈恭尹,夕烽传顷刻，千里到云端。气足苍山暝，光添紫塞寒。万方专视听，一点是平安。莫取佳人笑，诸侯怒目看。
边草,明末清初,陈恭尹,何心荣与悴，今古恨无穷。雪散烧痕上，青归战血中。天长垂大漠，地远后东风。独有明妃冢，年年似汉宫。
边尘,明末清初,陈恭尹,人间何处免，北塞独先飞。似得风云气，全欺日月晖。曳柴传战法，望锐亦兵机。差胜京华客，终年化素衣。
修先墓作六首 其一,明末清初,陈恭尹,白头良已矣，子职竟茫然。负此一抔土，于今四十年。恤忠馀往典，纪事有新编。寂寞松楸下，丰碑谁为镌。
修先墓作六首 其二,明末清初,陈恭尹,文渊犹藁葬，正则且沈身。古者无修墓，非言患难人。报唯存此日，举必念千春。黾勉从微力，伤哉由也贫。
修先墓作六首 其三,明末清初,陈恭尹,不辰吾最甚，十二丧慈闱。对食啼葱叶，当秋泣线衣。国忧才隔岁，泉路幸先归。赐葬仍同穴，丝纶灼有辉。
修先墓作六首 其四,明末清初,陈恭尹,峰西频倚杖，一上一徘徊。筋力今如此，馀生能几来。彼苍诚有感，积雨喜全开。十日松间坐，涛声总是哀。
修先墓作六首 其五,明末清初,陈恭尹,固安唯至愿，尺寸自经营。墓是无穷事，人兼不朽名。发祥如有本，凭吊所从生。虽乏青囊术，滕公自得城。
修先墓作六首 其六,明末清初,陈恭尹,万山青不极，旷绝此登临。大化自通塞，吾人为古今。风摇千亩绿，云散一溪阴。转盼皆陈迹，弥伤志士心。
白鸠,明末清初,陈恭尹,奇毛远致自南交，异物何须论九苞。霁后有声来屋角，月中无影立梅梢。曾为汤瑞同丹鸟，不入周诗乱鹊巢。宿世鹰扬心尚在，白旄黄发未全抛。
赠程立方国学,明末清初,陈恭尹,君家职方吾老友，其人爱士不离口。往时寄我都下书，君名每见新篇后。十四年来宿草生，而君为客五羊城。三四过我始一值，长身赤面神尤清。卞和几刖连城璧，杜甫方为老宾客。日观东寻泰岳碑，天津西笑长安酒。徘徊岭外再经秋，车马因人遍十州。海天万里豁心眼，珊瑚火齐资冥搜。新诗示我殊开爽，往帙虽多今更长。只将妙笔写高深，不与时流为俯仰。平生意气已心倾，况是山阳晚笛声。如何咫尺仍千里，不及东风共听莺。
送方葆宇,明末清初,陈恭尹,瓠落馀生在，嘤鸣旧好存。夫君怀远别，昨日枉高轩。小驿梅迎客，寒溪草闭门。无能具鸡黍，相送亦何言。
西湖观打鱼同王紫巘若云立安朱开黄作四首 其一,明末清初,陈恭尹,沙际添新涨，桥边响细风。同人来雨后，尺鲤出湖中。竹筏渔家屋，藤蓑鹤发翁。献鲜知有客，贾勇更张罿。
西湖观打鱼同王紫巘若云立安朱开黄作四首 其二,明末清初,陈恭尹,拨棹争先后，平湖望渺然。安知人在水，只似马行天。叶泛舟形小，云飞网势圆。得鱼邀上赏，公子不论钱。
西湖观打鱼同王紫巘若云立安朱开黄作四首 其三,明末清初,陈恭尹,峰转仍波浪，源通忽石林。直拚三日棹，方尽两湖深。朴俗无台榭，贫家有织纴。村村悬敝笱，知不患年侵。
西湖观打鱼同王紫巘若云立安朱开黄作四首 其四,明末清初,陈恭尹,系舸黄塘外，亭边水一篙。昔时僧院闭，前月浪痕高。短笛调新曲，行厨进浊醪。未堪穷胜事，饥溺愧吾曹。
病足经时郑迈公以桑寄生见贻渐有起色赋此戏柬,明末清初,陈恭尹,寓形宇内已无多，寓木深承起积疴。吾道不行非一日，妙方端的更如何。
答林敬臣,明末清初,陈恭尹,岭南岭北岁频烦，知有先人素业存。偶著茶经唐处士，别分藜火汉王孙。同心千里能回驾，病足三秋未出门。空荷瑶华枉相祝，白头衰谢更何言。
送王虹友归太仓,明末清初,陈恭尹,病中才一望容辉，岂谓残年便送归。作客只今多白眼，旧家何处问黄扉。岭头诗卷梅花瘦，吴下扁舟木叶稀。天路雁行飞已尽，羡君唯守钓鱼矶。
送王紫诠使君观察川南兼以为寿,明末清初,陈恭尹,箕尾出东隅，牛斗在其侧。如何分野内，燕越殊南北。与君隔万里，衰晚始相识。鸿飞与虬潜，事异中心得。君才具匡济，少小富学殖。方壮已为郎，纂修曾借职。雍容著作场，出入东西掖。禄养逮高年，公馀事登陟。家近盘山阳，子春有遗洫。青鞋结两耳，健足生八翼。一线天门开，三潭龙雾黑。长啸踏烟萝，高吟呵鬼蜮。虎穴亦偶眠，僧厨频寄食。越险倍骁腾，耽奇忘偪仄。细写北岳真，传之子卿墨。九重有眷命，五马来南国。始至合江楼，溪山似能忆。丰鳄涤胸怀，罗浮在封域。时当废弛后，万绪纷如织。公事有期程，案牍常充塞。然膏继落晷，伏枕思嘉则。频年滋汗漫，一旦皆修饰。驱车四百峰，聊以适吾适。维时建子月，落木飞淅沥。野烧断复明，溪声浅犹激。南中冬向暖，雪下俄盈尺。煮茗斫层冰，题诗坐孤石。韵窄语有神，杯寒酒无力。夜宿就禅衣，朝行共山屐。兹山信奇秘，抱朴初来宅。近揖鲍使君，远招浮丘伯。三十二代仙，并注长生籍。家老野人黄，孙子真人白。相示有新铭，至理符玄易。遂造飞云巅，夜半光赫赫。初日上空濛，重昏顿昭晰。建亭名子日，用示丹砂的。至后一阳生，夜气中宵觌。大道本目前，世人自沉溺。真机一似握，百感无不寂。坦步任穷通，直心以行德。见义勇于为，与民共休息。宏才旋气化，远略销奸慝。干旌孑四郊，羔裘丝五緎。湖桥时命舫，郡阁频留客。风流古有人，文采今谁敌。席门寄穷巷，往往劳熊轼。唱和靡不同，篇章渐盈百。吾生丘壑志，赖以遣晨夕。内顾何所长，诸郎谬求益。去岁雨为灾，及秋更其剧。野吏古亭西，书斋寸苔积。一跌出不虞，右股几成躄。师资谅非据，造物来深责。卧疾十馀旬，至今犹怵惕。送君川之南，远想萦肝膈。洞庭四际天，巫峡双悬壁。扁舟溯浩渺，百丈行荆棘。白帝古高城，竹王旧疆域。仍当度泸水，葛相曾于役。使节此经临，所向皆名迹。边陲况少事，行迈多馀隙。妙笔发幽妍，闲心恣摹画。文章自千古，物色增高格。西蜀宦游人，杜陆为巨擘。花溪与剑南，鼎足看今昔。弱冠事远游，中岁聊停策。河汉一沿洄，衡庐常艺植。裹足太行西，北睇徒踧踖。峨嵋心所往，拟得同探索。药石更精奇，仙灵留采摘。兔丝下有苓，乌头小为荝。绝壑长空青，方流饶水碧。老态未龙钟，馀生况鸡肋。去志乃勃然，儿曹阻行色。今晨届弧矢，几日移旌戟。四座称万年，下民歌九罭。语别在须臾，重期莫能测。各为南北人，复作东西隔。人生感知己，握手殊悯默。何以赠仁言，高明尚柔克。
寄佘杞亭广文乞康州何首乌,明末清初,陈恭尹,作传曾闻李习之，农经百草未尝知。成纹自蹙如山势，引蔓能交入夜枝。五岭诸州康最好，一筐相惠赤尤宜。年来病足资奇效，不为霜髯变黑丝。
佘齐枢先生有曾孙之庆过其园亭题诗志喜,明末清初,陈恭尹,苍松翠竹五峰西，百福偏于晚节齐。四叶孙枝花始见，三重堂构燕双栖。诗成先许诸郎和，酒熟堪酬好鸟啼。最好石桥门外路，入城潮水绿盈溪。
与潘子登佘兼五有中元宿云阁之约以暑极不能久偕梁巨川卢俊斯放舟先归却柬潘佘二子,明末清初,陈恭尹,山夹深江入海涛，扁舟来往未云劳。新松倚岸疑阴浅，短杖随身怯路高。塔顶千灯明昨夜，天中孤月待吾曹。却缘惮暑参差甚，虚阁谁飞白兔毫。
送王叔琬季如奉川南使君命送家之宜兴时立安自都门奉太翁南来将至,明末清初,陈恭尹,西行路远北归贫，百口分为去住身。阳羡寄家初僦屋，粤江移棹暂违新。清秋正熟黄花酒，紫气应来白发人。到日华筵开四代，德星今在太湖滨。
乙亥生日归锦岩先祠许伯玉乔梓载酒相饷同潘子登梁巨川卢俊斯集饮即事,明末清初,陈恭尹,老矣犹堪斗百篇，生初长记在亲前。黄花又值三三月，白首今逾八八年。古岫石林元壁立，新祠风木尚萧然。劳君载酒能相饷，且为停杯一问天。
读梁高士寒塘辞世诗次韵哭之二首 其一,明末清初,陈恭尹,绝无沾滞绝根尘，肤发完归与两亲。蝴蝶梦中醒睡客，白莲花里去来身。天边星已占方朔，谷口名犹说子真。不恨夜台多好友，西山薇蕨渐无人。
读梁高士寒塘辞世诗次韵哭之二首 其二,明末清初,陈恭尹,寂寞空斋闭竹门，寒塘西畔暗云屯。心从灰后仍馀热，水到穷时自得源。作传敢辞朋友责，遗经深幸子孙存。朱明丹火西樵月，照尔千秋处士魂。
家务铉载酒移菊过耋符菊篱同虚斋巨川俊斯诸子共酌次日复同诸子过虚斋西山赏菊醉后即事,明末清初,陈恭尹,昨宵载酒人携菊，今夕扶筇客就花。斯世有谁称隐逸，此身连日在云霞。言寻西岭无多路，不觉东篱属两家。霜蟹秋英堪尽醉，归时新月落窗纱。
为大严禅人母比丘尼六十寿,明末清初,陈恭尹,四十年前识若翁，闻歌桃叶比花红。而今老作城东母，亲见如来十指中。
谢何宗鼐惠鹤,明末清初,陈恭尹,胎禽驯久不知龄，移赠山池适性灵。引吭独鸣高顶赤，侧身徐步老拳青。曾依处士能迎客，欲拟幽人别筑亭。仙峤翱翔他日事，朝来临水自梳翎。
过梁殿一殿章山园三首 其一,明末清初,陈恭尹,百寻藤蔓老龙形，千岁松根下有苓。峭壁尚粘霜叶赤，一峰分入几楼青。
过梁殿一殿章山园三首 其二,明末清初,陈恭尹,怪石参差筑作台，冰纹疏密上阶苔。请君亭畔时删竹，城外山光要入来。
过梁殿一殿章山园三首 其三,明末清初,陈恭尹,五峰相望水回环，翠色林香杳霭间。怪得过君皆大醉，主人家住是中山。
梁叠石广文奉节母冯夫人还自琼南喜作,明末清初,陈恭尹,长林欲静风不息，谁家母子俱头白。闻君奉母海外还，使我悠然生喜色。君家有母世所无，生年二十鸾镜孤。呱呱黄口始匍匐，高堂尚有翁与姑。况经丧乱兼寇贼，绸缪牖户多艰虞。孝养能成义能教，俾君卓立恢弘图。海潮之东朱厓北，虎皮高坐为师儒。板舆迎母就官舍，薄禄聊作反哺乌。母为喜慰开一笑，苍天不负吾区区。解簪脱珥置学产，琼人勒石婺山隅。春秋献祝皆俎豆，自兹庙食终不渝。五十年来冰雪操，三千里外舟车途。鲸波鹏浪往复返，鬼神呵护良非诬。瑶池青鸟会献果，丹山小凤还将雏。有司褒异表节行，闾里传述为楷模。呜呼，君家有母世所无，人间宁得此丈夫。
药亭入峡有月亲高峡烧星夹远江灯之句索予同赋别后出峡目睹其妙因为继作,明末清初,陈恭尹,摇飏孤舫夕，欸乃片帆兴。野烧难分月，江星不碍灯。添衣听戍鼓，把酒念良朋。自判中流袂，吟诗久未能。
月夜家园小台酌别吴山带,明末清初,陈恭尹,已戒征航香浦间，小台聊共此时闲。风声自沸阶前茗，月色遥分郭外山。笑语从容天渐曙，别离南北鬓俱班。儿孙引领听春信，消息真传一解颜。
刘汉水六十,明末清初,陈恭尹,离乱相依二十年，老来犹幸返林泉。旧颜渐皱唯存笑，新句能佳不喜传。闲按茶经寻水脉，自穿芒屩踏莎田。往常谓汝生儿晚，五岳今游在目前。
寄黄问溪八十,明末清初,陈恭尹,寄书南去涉琼波，为讯先生大耋过。白发剩来曾几许，黄花开日尚能歌。一竿无意还占虎，大笑何时更坠骡。我少于君逾一纪，年年中酒病偏多。
彭艾庵寄水晶眼镜率笔赋谢,明末清初,陈恭尹,水晶为镜好，寄我重兼金。得此虚明质，如传妙密心。纤毫无隐尔，少壮忽于今。万卷荒疏久，从兹更一寻。
家山农母杨孺人贞烈纪事,明末清初,陈恭尹,儿虽在，夫受累，此身不惜为夫代。夫既离，儿有依，此身不死将奚归。璜溪一曲清无滓，白日在天身在水。浩然正气面如生，怀二之人心尽死。噫吁嘻，地坼天崩此一时，世间曾得几须眉。
赠山农二首 其一,明末清初,陈恭尹,旅舍濠西曲巷偏，扁舟来往爱君贤。亲尝百草归游橐，自写青山不卖钱。
赠山农二首 其二,明末清初,陈恭尹,死国当年尚有孤，为忠为节义何殊。白头吟望天南路，老泪相逢各未枯。
丙子生日归锦岩先祠次去年韵,明末清初,陈恭尹,老作书鱼钻简篇，伤心长是小春前。祠开梓里才期月，归对篱花已二年。昧谷日斜难却返，昆池灰冷不重燃。生前生后何穷事，泪洒西风罔极天。
冬夜同川南王使君舟泊樵溪骤雨有雷,明末清初,陈恭尹,数载篇章唱和同，将分仍得共游踪。雷鸣南海初冬夜，月落西樵七十峰。乍泊且尝他国酒，不眠遥听隔山钟。芒鞋未怯青泥滑，树杪应添瀑百重。
寻碧玉洞瀑布同王川南作,明末清初,陈恭尹,昔余寓西樵，兹泉最心赏。及乎匡庐游，三叠差争长。各在岭一隅，无由较修广。夜来歇孤棹，不寐心养养。肩舆历翠微，旧路多榛莽。谷深无耕樵，厓欹隔轮鞅。偪侧不可立，况乃通来往。旁睨已战兢，下视殊惚恍。未见瀑布飞，先闻风雨响。安得趫捷躯，猿猱同下上。从行数童子，体轻时用罔。奋身独先下，绝叫咸鼓掌。使君益兴发，手卓青藤杖。挟扶有力士，羽翼兼兵仗。驾肩或并腾，驻足不容两。更番叠送迎，老脚亦能强。遂造磐石颠，列坐首皆仰。白练明高空，银河垂晃朗。峭壁立如墉，激流更奔放。横敷半百尺，直下七十丈。轻风吹馀沫，散作仙翎氅。云轻玉龙池，珠泻天人帑。耳目为一新，神形顿萧爽。维时初冬候，雨潦收田瀼。壮观虽未殊，浩涆仍非曩。威凤见一毛，或可得其仿。慨此万古流，不息同天壤。谁能探其源，悠然发遐想。
西樵道中三首 其一,明末清初,陈恭尹,山半云生石作根，古墙薜荔自为村。儿童处处皆开塾，流水家家总到门。
西樵道中三首 其二,明末清初,陈恭尹,翳门关路上崚嶒，半坐蓝舆半自登。老脚尚堪鞭策在，来时忘却日南藤。
西樵道中三首 其三,明末清初,陈恭尹,硗埆纵横总植茶，平原无土不桑麻。罗浮四百能如此，富尽循州百万家。
送赵秋谷之潮州,明末清初,陈恭尹,半月五羊城，紫梅开尚浅。何以乐新知，青尊共游衍。良俦唯二三，美酝无沈湎。时寻广莫野，或命岢峨艑。古寺搜碑遗，清溪候潮转。悠然发长啸，倏尔飞雄辩。归来读君诗，烛下终长卷。如有神物凭，顿使心目展。东海与泰山，真形入裁剪。人言之子傲，我独钦其善。群惊叶县龙，信有蜀州犬。性情虽各适，去取良无舛。倘君非不狂，即我狂难免。寒冬为此别，宿约诚须践。昌黎驱鳄地，风教今重阐。首路指龙川，君家旧疆畎。怀古一沈吟，新篇会非鲜。引领望归艎，芳郊及春饯。
答刘考功省庵,明末清初,陈恭尹,日月本同升，东西异圆缺。此心有同然，岂必岐秦越。之子赤帝胄，盛年列簪笏。驷马来天南，声华振穷发。使节暇有馀，仙舟停未发。访我步蓬蒿，招游望溟渤。寒梅香始飞，野寺钟初歇。挥觞互献酬，利涉忘津筏。自惭朽钝姿，所有空皮骨。壮也不如人，老矣行多蹶。何以副深期，欲赋情先竭。煌煌金石篇，风雅相扬淈。八水得清深，三峰同屹崒。仍飞白兔毫，出自蛟龙窟。贻我比琼瑶，光辉到薇蕨。前旌已戒道，列宿还归阙。都人咏絷驹，祖席思投辖。宁知倦客心，一日如三月。申章报未成，及渴泉方掘。诚非和氏珍，敢避荆人刖。
赠樊昆来太史,明末清初,陈恭尹,董狐之后无良史，千古是非成彼此。诸葛曾蒙入寇名，涑水犹然况馀子。缅忆当年天柱折，龙蛇起陆坤维裂。一二孤臣川岭间，泣尽穹苍还继血。只期不负方寸心，宁知姓氏千秋列。与君先世有同符，异地殊功元一辙。淩烟旧画已荒芜，返日雕戈更谁说。君持史笔入兰台，自有鸿文纪前哲。所嗟江左及闽滇，十六年中统三绝。身膏草野几何人，毅魄贞魂总英杰。非无蹈海葬波涛，亦有高栖守岩穴。稗官野乘世有之，益部黔南事多缺。呜呼，天地之立维三纲，斯人之死而不亡。表往所以劝方将，大书特书吾所望，其副寄我山中藏。
题把酒问天图,明末清初,陈恭尹,梦梦无醒日，高高独奈何。酒旗天上有，醉客更应多。
李广文方水葬于东郊哭之以诗二首 其一,明末清初,陈恭尹,一揖青郊外，从兹隔九原。及于棺下送，犹胜梦中言。避地频同旅，移家近对门。平生期许意，今日更何存。
李广文方水葬于东郊哭之以诗二首 其二,明末清初,陈恭尹,直谅今谁及，经纶世未知。禄微为养日，官小作人师。琼海麻衣返，庐溪素旐驰。六年长别泪，滴入数行诗。
戊寅元旦家园漫成,明末清初,陈恭尹,云物春城佳有馀，小台搔首立踟蹰。百年驹过三分二，一岁人闲正月初。生态可知霜后树，旧交唯有蠹残书。东风掩户教儿辈，霄汉新翎看鹤梳。
锦岩先祠有梅一树春将半犹盛花在粤中为希有与巨川俊斯咏之,明末清初,陈恭尹,桃时杏日各争开，何意林中尚见梅。密叶已兼青子出，数花如待主人来。枝横自昔难为咏，头白而今不用催。应惜和羹才未尽，先公祠下与徘徊。
外姑湛节母冯太君八十大寿时旌表初至二首 其一,明末清初,陈恭尹,方圆并画古难能，况挽颓晖转日升。宗祏已新先世庙，佛龛勤礼六时灯。心空万虑皆如烛，泪尽他年尚作冰。犹有橐装馀产在，春秋留得与云仍。
外姑湛节母冯太君八十大寿时旌表初至二首 其二,明末清初,陈恭尹,先公高义人间少，节孝天生梱内才。再世漂摇为砥柱，百蛮聋俗有惊雷。西台使者飞霜笔，南国词流祝寿杯。五十年前皋庑下，白头无复孟光来。
送林桐叔归石岳,明末清初,陈恭尹,岳势雄诸郡，奇踪閟二樵。瀑从天属地，潭跨石为桥。俗朴无今古，厓高失暮朝。拟同吾子去，深处托鹪鹩。
题四皓图二首 其一,明末清初,陈恭尹,万峰青处不飞尘，三秀林中日日春。四老共成诗十句，未知谁是首倡人。
题四皓图二首 其二,明末清初,陈恭尹,青宫安后汉几危，事在高人合早知。闻说留侯多秘计，当时别有四须眉。
题徐虹亭看奕图,明末清初,陈恭尹,大地一楸枰，日月黑白子。借问看奕人，置身局表里。
中元前后约过徐虹亭寓斋夜话连阻暴雨比晴则无月矣夜坐赋柬,明末清初,陈恭尹,咫尺相期话月明，几宵频负寺钟鸣。雷驱星汉迷天路，雨走江湖满郡城。暑气暗销三伏候，豪吟长和五更声。晴来已是银蟾缺，击柝重门不易行。
九日小集风幡堂同姚敦仁梁药亭王蒲衣迟徐虹亭不至分得灯字,明末清初,陈恭尹,茗宴风前快不胜，江城佳节况良朋。言寻西土千年树，还问南宗第一灯。金塔绣深微辨字，石幢身老已无棱。清觞拟待陶公醉，绕径黄花开未能。
秋帘,明末清初,陈恭尹,袅袅西风里，萧萧倦客途。香传金凿落，人在酒家胡。秫亩年方熟，旗星夜未孤。不知佣作内，还有长卿无。
秋寺,明末清初,陈恭尹,野日黄方落，溪云白尚飞。世情何处冷，秋色在禅扉。钟罢闻蝉语，林疏见鹤归。老僧三五辈，闲坐补山衣。
秋灯,明末清初,陈恭尹,朔风犹未入，暑月已全过。不有青灯对，其如良夜何。听鸡时独舞，偶影或成歌。知我应唯尔，人间岂易多。
秋原,明末清初,陈恭尹,茫茫衰草色，极望与云平。三壤今犹赋，高原人未耕。风蓬如轴转，夜烧似龙行。且喜东南豁，无山月易生。
秋社,明末清初,陈恭尹,农祥传月令，赛社及秋徂。树下趋童稚，坛中杂史巫。雁来排碧落，燕去掠平芜。宰肉陈孺子，而今作老夫。
秋屋,明末清初,陈恭尹,骚人摇落意，今古得无同。未减三时月，唯多四壁风。砌虫吟蟋蟀，阶叶走梧桐。天宇何寥廓，谁堪老此中。
秋渔,明末清初,陈恭尹,乘潮秋渚上，月下一竿横。自有天堪问，何妨水至清。龙螭西伯猎，醒醉楚臣行。亦各为千载，长歌怀濯缨。
秋瀑,明末清初,陈恭尹,空林何浩浩，石壁有悬泉。直泻黄姑渚，横飞白帝天。声从千仞落，风散万珠圆。莫惜离山浊，西成待满田。
秋簟,明末清初,陈恭尹,桃笙吴赋重，冰字碧纹连。静拭丹帷内，凉生玉枕前。梦魂曾共适，芗泽尚依然。未可同纨扇，西风一弃捐。
秋塘,明末清初,陈恭尹,行吟池上影，来去日纷纷。风岸堆残叶，晴波度片云。雁行闲可数，鱼跃静偏闻。春草他时梦，园林秋又分。
秋戍,明末清初,陈恭尹,汉皇犹自将，率土敢言劳。共命唯良马，馀生托宝刀。寝霜秋柝冷，占气夜天高。未见功成日，还家已二毛。
秋猎,明末清初,陈恭尹,无事空腾饱，秋田且合围。鹰盘霜野击，马逆朔风飞。甲帐毛为雨，归人血点衣。好凭诛异类，原兽已知威。
秋菜,明末清初,陈恭尹,荒畦犹有菜，弱架已除瓜。不少去来蝶，还寻黄白花。雨馀收落子，霜下卷新芽。抱瓮劳劳者，于陵是一家。
秋镜,明末清初,陈恭尹,对镜意茫茫，为躯七尺强。如何千载下，空让昔人长。面目吾犹尔，妍媸汝不藏。因之还自见，敢恨有秋霜。
秋楼,明末清初,陈恭尹,巍楼雄郭外，虚牖敞云中。静纳银蟾影，寒生玉马风。地高秋最早，天迥望何穷。未得惊人语，终朝忆谢公。
秋衫,明末清初,陈恭尹,萧萧霜露色，木叶下江皋。越葛辞团扇，齐纨落剪刀。晓寻西寺约，老怯北风高。坐泛黄花酒，还添大布袍。
秋蝶,明末清初,陈恭尹,凤子文为羽，仙人锦作衿。有生同物化，而汝独秋深。不及芳菲日，弥伤迟暮心。因知漆园叟，所感亦犹今。
秋烟,明末清初,陈恭尹,秋空不可极，极望转生烟。日抱游尘外，晴曛晓露前。微微依静渚，漠漠映遥天。何处功臣阁，临风一惘然。
秋琴,明末清初,陈恭尹,金行天地肃，视听此为真。一对高山奏，如逢太古人。宣情通万类，解愠及吾民。杳矣谁知者，冰弦空复陈。
吴又札七十七举子诗以贺之,明末清初,陈恭尹,周武九十三，诸子皆象勺。尚父八十馀，有女登椒阁。家国属当兴，瑞气因回薄。老蚌毓明珠，枯丛秀花萼。君德厚且长，琴书久无托。同人咸注望，熊梦果不错。于兹近八旬，得震才一索。揆之昔圣贤，兴符自今作。足为寿考征，岂独生儿乐。不见群飞雏，出自千年鹤。
放云,明末清初,陈恭尹,触石看初上，囊盛偶共归。不堪贻好友，只自掩柴扉。岁旱人同望，龙灵尔所依。开轩纷五色，应近日边飞。
放鹤,明末清初,陈恭尹,放尔为骐骥，仙人与御风。翮盘三岛外，声落九天中。远影凝云白，还丹入顶红。苏耽遗井在，不必语辽东。
放鹰,明末清初,陈恭尹,北斗摇光散，西风健翮高。顺天行搏击，报德用贪饕。世每求虞网，吾惟解臂绦。桐柯方待凤，无处立而曹。
放牛,明末清初,陈恭尹,幸免为牺用，未将文绣加。青留函谷树，白转法王车。长角终何取，花蹄不足誇。小童吹短笛，归老老农家。
放猿,明末清初,陈恭尹,岂忍相羁久，哀吟损性灵。自然千载物，生有老人形。引臂山泉白，攀藤月峡青。何年成剑术，毛发已星星。
放萤,明末清初,陈恭尹,数点来中夜，低飞近客床。灯疏无复焰，星乱不成行。岂以干霄气，而依腐草光。林根须早去，屋上有新霜。
放蝶,明末清初,陈恭尹,抱茧初观化，笼纱为尔开。好寻花底去，或许梦中来。五彩难为画，双飞不用媒。罗浮原有洞，葛鲍御风回。
放鸭,明末清初,陈恭尹,畜此非吾意，浮沈看尔曹。赋形虚羽翼，天性善波涛。江色辽阳绿，军声雪夜高。因人书史册，未必在奇毛。
放鱼,明末清初,陈恭尹,升斗皆能活，人间迩杀机。急流窥进退，浊水羡甘肥。尔向江湖去，谁施网罟威。神鳞多变化，岂必尽成飞。
题梁枳山笏斋,明末清初,陈恭尹,差胜梁鸿庑，鹪鹩有此枝。花唯栽一树，井日汲三时。起舞鸡飞桀，行吟户碍眉。暇中常教子，墙外亦闻诗。
至日遥和梁药亭夜集之作同用东韵,明末清初,陈恭尹,子半阳生羲画中，此心遥与故人同。日添一线行将北，月到三更上自东。茗熟未销文武火，梅开不厌往来风。草堂各有吟诗客，白发萧萧两老翁。
小除后同廖南炜梁药亭王蒲衣王也夔秦钦文暨各家子弟集东林啸公方丈重修社事分得能字,明末清初,陈恭尹,柳眼朝来已渐增，小桥流水不曾冰。百年短褐冲残腊，半日闲身对定僧。疏磬出林风断续，寒云依岫晚崚嶒。渊明未得陶然醉，即事成诗似未能。
小禺三集新篁次吴大司马,明末清初,陈恭尹,汗青犹可俟，荏苒夕阳西。高节含新箨，清风满旧溪。扫阶林影薄，拂水翠云低。会入伶人采，凭添乐府题。
听莺次吴大司马,明末清初,陈恭尹,芳郊行竟日，莺语不曾无。物色春将老，离声鸟亦殊。绪风吹近远，交影入烟芜。未免萦怀抱，衰颜赖酒扶。
赠李立斋总戎,明末清初,陈恭尹,作镇炎方万里清，风流儒将早知名。骅骝日永嘶长路，鼓角秋高满郡城。旧向词坛称绣虎，曾从沧海射长鲸。盛年才擅兼资美，麟阁遥开待勒铭。
送郑子源之香山二首 其一,明末清初,陈恭尹,上林桃子洛阳梨，更向增城问荔支。海内知君行欲遍，卷中多有故人诗。
送郑子源之香山二首 其二,明末清初,陈恭尹,荔枝花事未曾阑，作赋相如客倍闲。好去临邛寻令尹，横琴山在海中间。
龚雨亭都谏挽诗,明末清初,陈恭尹,乞归连岁尚踟躇，得请旋为得疾初。杜甫久闻焚谏草，所忠无复问遗书。倚闾落日悲黄发，过岭秋猿泣素车。卧病江干不能吊，生刍一咏倍愁予。
蒋雨亭主政来粤拜其先祖父祠部参政公遗爱祠还日奉赠二首 其一,明末清初,陈恭尹,何期旌旆到茅庐，十载秦中一纸书。方报循良征北阙，却从休沐理南车。两旬旅寓青春浅，三世论交白发馀。酹酒先公祠下土，于门高大信非虚。
蒋雨亭主政来粤拜其先祖父祠部参政公遗爱祠还日奉赠二首 其二,明末清初,陈恭尹,大江中隔岭头梅，世泽偏深在粤台。山甫缵戎今再见，相如乘驷此重来。土风并是童时习，人士多于祭日陪。握别津亭思往事，万民争送使星回。
题山带画为张宗肃,明末清初,陈恭尹,野桥枯石水磷磷，几叠苍松似小春。恰好赠归词客手，竹边添个撚须人。
送袁密山归平乐三首 其一,明末清初,陈恭尹,东来言送故人轺，一岁维舟得此朝。同是挂帆分两地，西行人迩北人遥。
送袁密山归平乐三首 其二,明末清初,陈恭尹,年来敛尽旧锋棱，寓客门前冷似冰。住久不知君是客，雪山如对坐禅僧。
送袁密山归平乐三首 其三,明末清初,陈恭尹,桂江山水极雕锼，奇峭参天带急流。便欲束装从此去，唱酬三月共扁舟。
题萧叔兼行乐,明末清初,陈恭尹,草际相呼立渚禽，茅堂萧寂不须深。图书左右堪怡悦，脱屣浮云物外心。
题吴山带潇湘三峡图送王紫诠使君之川南,明末清初,陈恭尹,君不见双流江汉岷山来，潇湘九面衡岳开。大别山前神禹凿，长江东走如轰雷。荆梁万派此奔汇，溯流千里其艰哉。君持旌节川南路，一年理棹今方赴。涉尽人间翻覆澜，瞿塘滟滪宁堪顾。吴生放笔为此图，神光离合超有无。气吞云梦者八九，笔挟造化为前驱。数峰便具万仞势，片帆直指蚕丛都。巴东三峡定远近，耳边似听猿猱呼。鱼腹八阵日在眼，峨眉古雪明高衢。锦水文章多哲匠，司马杨王最其上。千篇更有浣花翁，两表犹传卧龙相。羡君此去得其源，继美千秋岂多让。即今吴生已入燕，送行反在君行先。君行向西伊向北，我独南滞朱明天。人生聚散寻常事，所惜诗篇远难致。作歌送君并索吴，新图分寄西南隅。
梁聘妻黎贞女诗,明末清初,陈恭尹,天上修文帝阙深，人间琴瑟不成音。素车白马来何事，大节宏纲力自任。同穴有期归下土，双栖无梦到高林。生前未识郎君面，不隔幽明是此心。
走笔送梁台佐赴粤西幕府二首 其一,明末清初,陈恭尹,书记翩翩昔所闻，牂牁西去许从军。封侯本是书生事，铜柱高标在岭云。
走笔送梁台佐赴粤西幕府二首 其二,明末清初,陈恭尹,草堂过别语悬河，侠士肝肠世未多。前路有人能问我，一竿头白对藤蓑。
贺梁药亭新翁,明末清初,陈恭尹,七十巅毛未见丝，百龄五岳岂云迟。阿巢老凤双栖日，斗气津龙始合时。玉树连行枝并发，牙签万轴架新移。豪吟亦是东山事，安石从来自教儿。
题佟子小影,明末清初,陈恭尹,郁郁长松谡谡风，一囊更自抱丝桐。知音岂患人间少，流水高山在目中。
题陈子行乐,明末清初,陈恭尹,珠玉为心貌亦如，谢家芝草满阶除。少陵一语堪为赠，年少今开万卷书。
题潘子小影,明末清初,陈恭尹,柳底清阴竹叶杯，诸峰遥入座中来。人生乐事无过此，满径黄花对酒开。
献李提军奠原三首 其一,明末清初,陈恭尹,仙李盘根代有贤，将军名氏榜先传。官登八座今三世，禄自先朝几百年。岭海喜过千里足，日车新拜六龙鞭。安壤一借长城略，沧海南边得晏眠。
献李提军奠原三首 其二,明末清初,陈恭尹,万乘旌旗狩朔边，国威还藉重臣宣。金鞍久侍龙颜侧，玉食颁从黼帐前。每见借筹论战伐，时闻聚米指山川。一辞丹陛来南服，御札黄封几度传。
献李提军奠原三首 其三,明末清初,陈恭尹,画角风清静海涛，郊坰共喜见干旄。金方气肃崆峒壮，南斗功成日月高。姬旦吐哺元自贵，卫青揖客不言劳。天涯贱子能扪虱，怀剌空惭有二毛。
送林赤见北上兼柬吴山带,明末清初,陈恭尹,乡园篱菊已将阑，马上梅花北去寒。岂谓少年须早达，只缘微禄好承欢。水荒畿辅今闻熟，堤溃河淮合渐乾。到日更寻年谱旧，东风同向杏林看。
送刘虚舟孝廉北上柬史耕岩学士,明末清初,陈恭尹,东去京华总及春，青袍如旧榜名新。诗篇好诵词流口，先泽犹存帝里民。禄阁分灯元汉裔，黄梅传钵自江滨。溧阳学士闻声久，曾向人前问野人。
潘母陈太君挽诗,明末清初,陈恭尹,日暮谁能不倚闾，夫人贤哲古无如。介山隐日曾承命，江左行时未绝裾。老去每闻加饭报，病中犹寄缓归书。天涯孙子分南北，恸哭寒原走素车。
送詹仙洲莫百川北上,明末清初,陈恭尹,数点寒梅渐报春，岭头北去雪花新。丰城并跃双龙剑，燕市同游两酒人。道有屈伸权在命，文无今古诀唯真。只须了却经生事，一第何常可救贫。
寄俞介石别驾,明末清初,陈恭尹,使君生有梅花约，庾岭罗浮屡剖符。水部诗中频共赏，美人林下未应无。一枝春色聊堪寄，两地香风总不殊。欲挂片帆冬日下，三枫亭畔对冰壶。
题周耐庵匡庐托钵图,明末清初,陈恭尹,诗人标格老僧装，大地无非选佛场。最是匡庐宜乞食，虎溪前去是柴桑。
赵秋谷自潮州至即归其乡诗以送之,明末清初,陈恭尹,春来望尔海东头，及到翻成送去舟。岭路过时梅未摽，乡园归日麦应秋。地留胜迹供高咏，天放闲身作远游。九土芒芒行已半，后期相对又何州。
送樊简讨昆来还都,明末清初,陈恭尹,论文连月得相亲，握别临期意倍真。高盖南来持节客，二毛憔悴种瓜人。羽林旧籍同声在，桃李新阴异代春。书报高堂江汉上，为言沧海有遗民。
送刘静庵,明末清初,陈恭尹,贵竹千峰骥足开，岭头五马久徘徊。渐看南国棠阴遍，却喜东风鹢首催。汉武求贤期绝域，燕昭来士有高台。定知此去多奇遇，谁得如君八面才。
题忆雪楼江山无尽图送紫诠王使君之官川南次留别原韵 其一,明末清初,陈恭尹,东坡手书默化堂，不知堂后山泽藏。使君冷眼忽觑得，架楼收尽天苍苍。楼基正与城头敌，窗外远见风帆扬。我来舣舟此城下，楼花飞落船头香。宾朋共识庾亮兴，小民窃比燕公棠。前轩后户卷帘幕，良宵胜日传杯觞。云峰四起若邻并，蒸炎三伏来清凉。北窗企脚望不极，千叠万叠皆山光。象头白水古佛迹，朱明七洞仙人乡。虹蜺隐见占雨至，烟岚出入因风狂。聚如稠人互窥瞷，纷如舞袖相低卬。天池鹏翼击巨浪，斗间剑气明干将。云阴穿漏或显晦，松声断续流清商。不知汉晋是何代，陶铸尧舜其秕糠。常拟腰镰刈葵藿，每思寄梦炊黄粱。登临万象极富有，忘却四壁和雕墙。使君家在燕冀北，思亲恋阙皆同方。霞生想像斑斓彩，屏列如对黼扆张。归心欲蹑双飞燕，省稼时乘五色羊。擢巡西蜀忽留滞，万事险阻皆经尝。回思楼上昔坐啸，明月直入无猜防。欲舂灵药问顾兔，拟摘桂蕊呼吴刚。安知俗态工贝锦，遂使仕路成羊肠。赖君雅志在吟咏，南中久驻无嗟伤。溪山四远皆游陟，图书万轴增丹黄。集名忆雪三百首，隋珠卞玉森成行。气齐五岳争耸峭，才如海若奔汪洋。或于谐谑寓规讽，时同星日舒光铓。浣花老洁可企及，剑南平易应来降。此行所遇多古意，笔仗况复俱精良。图形尽归大禹鼎，切玉不啻昆吾钢。孤舟三峡上百丈，七年大郡宜轻装。西听猿啼易寂寞，北念鹤发增徊徨。连天别绪语不尽，数日解缆仍嫌忙。膝前侍列子若弟，特达不异圭与璋。
题忆雪楼江山无尽图送紫诠王使君之官川南次留别原韵 其二,明末清初,陈恭尹,移家暂寓虎踞石，门巷复见乌衣王。雏凤长鸣协钟吕，宏音亮节皆琅琅。东西各驾青雀舫，山水收以古锦囊。巫山之高不可极，长江之水难为量。悬帆今月已春暮，计程到日应秋阳。送君不妨屡水宿，几人同卧舟中床。问年我已逾耳顺，将髭君亦添新霜。九州宇宙本窄狭，后期未可云渺茫。将寻幽约指吴越，更揽宿莽过沅湘。待君旌节自蜀出，玺书惠下云天长。新篇不厌读数回，老脚尚可同趋跄。且题此卷作后验，恍如身复当楼窗。迷濛远近翠欲滴，不辨扬越并燕梁。高歌激昂以赠我，平生意兴因飞翔。安得如鸟有羽翼，从君唱和逾三泷。
走笔送程德基归黄山兼怀其弟立方,明末清初,陈恭尹,一编圮下尚深藏，爱写仙人肘后方。朱邸每因游宴入，白头仍为著书忙。徘徊五岭谁为伍，归去黄山菊正黄。介弟到来今十载，报书应讶懒嵇康。
柬吴拔庵元戎,明末清初,陈恭尹,菊时曾得奉金钟，竹里相寻惜未逢。新句近知添俊逸，归心还望许从容。城开百粤三千里，峡束长江数百峰。大树清阴人共望，白头休谢酒泉封。
送李竹君广文之官香山,明末清初,陈恭尹,半日风帆到有馀，江城原亦是山居。似过别墅之邻邑，却借闲官读父书。李下蹊成垂荫远，莲峰秋好着花初。交君三世今头白，重见南溟化巨鱼。
送顾瑞长司教澄迈,明末清初,陈恭尹,去岁龙门点额回，鱼笺寄我报难裁。尚悬白璧连城价，今见珠厓绛帐开。海国晴空标五指，郡山回首望三台。天池自是鲲鹏地，看尔抟风击浪才。
送吕载蕃归山阴,明末清初,陈恭尹,风木萧萧满若耶，暑中遥泛独归槎。东山卧挹千岩秀，南国新留几县花。血泪自沾慈母线，黄扉人识相臣家。白头相送浑忘老，计日还迎驷马车。
海珠寺谒李忠简公祠追次先府君韵二首 其一,明末清初,陈恭尹,谁移古寺到波心，往哲遗踪竟至今。珠号摩尼从佛得，江浮明月正东吟。一丘偃盖情何远，半壁河山泽尚深。四百馀年存俎豆，清风犹自满双林。
海珠寺谒李忠简公祠追次先府君韵二首 其二,明末清初,陈恭尹,百年能立即千春，不朽天南代有人。痛哭书生曾伏阙，出师丞相亦纶巾。遗篇在卷难为和，往事伤心莫可陈。文献比来凋落尽，馀光今幸借西邻。
赋送顾禹二首 其一,明末清初,陈恭尹,新秋岭外好回车，水湛长江落木初。已啖离支三百颗，钓竿须鲙四腮鱼。
赋送顾禹二首 其二,明末清初,陈恭尹,二毛一变作霜巅，不听吴歌四十年。君到山塘秋已半，千人石上月依然。
口占送家木月,明末清初,陈恭尹,久客将归日，新秋暂泊船。别离良不易，须鬓各苍然。乡酒鲈登市，边风雁在天。家庭多乐事，莫忘尺书传。
送学使王十州复命,明末清初,陈恭尹,梧桐一叶报秋生，霜节随君恰到京。五岭诞敷文德地，九重亲贺圣功成。帆开别浦旌旗色，身拜彤墀佩玉声。莫谓使星从此远，即看卿月万方明。
题笪瀛仙行乐,明末清初,陈恭尹,风度萧然尘表，姓名隐著图间。谓是竹中高士，何殊海外仙山。
寄贺蔡萃长之官昌邑,明末清初,陈恭尹,搏风羽翮久翱翔，新绾铜符近海疆。善交尚存平仲里，著书人识郑公乡。天边仙岛三山见，涧下清流万岁长。况是京华来去路，嘉声容易到维桑。
围猎图为王云庵题二首 其一,明末清初,陈恭尹,万辔群飞走玉骢，数枝鸣镝响雕弓。高堂益壮三军气，四壁如吹大野风。
围猎图为王云庵题二首 其二,明末清初,陈恭尹,平沙围猎合还开，踪指何常不用才。自是将军亲阅历，谁人绘得阵图来。
贺广州冯使君二首 其一,明末清初,陈恭尹,天怀高旷世谁如，却为酬知更剖符。北阙除书来五岭，东风游兴尚三吴。新添诗卷传人口，旧管黔黎候旅途。家有傅岩先命在，暂将霖雨到南隅。
贺广州冯使君二首 其二,明末清初,陈恭尹,南北犹悭相见缘，仁声先自异方传。棠阴未剪灵山下，骥足曾开禹穴前。莘野有勋仍相陟，韦侯世守亦承贤。今时盛事宁殊古，白首宁忘野史编。
口占送向恬庵,明末清初,陈恭尹,归舟暂泊五羊城，一揖相辞万里行。竟夜吟诗不成句，新鸿飞过两三声。
送蔡汉长之官泷西二首 其一,明末清初,陈恭尹,吾侪何必叹离居，一札新传最起予。南北异邦为政处，弟兄同日拜恩初。邑当海徼方游刃，地僻山中好著书。泷水东流三百里，君诗容易到乡闾。
送蔡汉长之官泷西二首 其二,明末清初,陈恭尹,干将雄气迥难干，莫谓师儒是素餐。骐骥取途须待饱，蛟龙为雨贵能蟠。百年况味尝应遍，万里曾行眼亦宽。入道久知无别诀，半安随处总安安。
为王云庵题知止轩 其一,明末清初,陈恭尹,急流勇退复何人，知止空闻老氏言。岂似圣经知至善，修齐事业盖乾坤。
为王云庵题知止轩 其二,明末清初,陈恭尹,陶公止酒偶然歌，止观天台又若何。知止知君深得力，平生志本不求多。
运心轩,明末清初,陈恭尹,相生奇正本无穷，制胜全资整暇功。一矢雍容升揖地，甲兵千万在胸中。
哲思轩,明末清初,陈恭尹,哲人邈矣复何思，道德文章总我师。夜寐夙兴勤所事，保身唯咏仲山诗。
澹恬堂,明末清初,陈恭尹,上弦新月蔼清晖，恬澹无营世所希。绿竹黄花秋正好，一觞遥唱鹤南飞。
九日喜家紫驭至,明末清初,陈恭尹,短歌言别昔何时，尘路茫茫久系思。一第相期君不负，十年重见我尤衰。雁来天外新成阵，菊试篱边未满枝。南海荒残今更甚，高车从此又何之。
题丁勖庵秋江垂钓图,明末清初,陈恭尹,百年舒卷岂难期，七尺渔竿一钓丝。不择水清鱼少处，秋江端可鉴须眉。
送卢达夫之任邵阳,明末清初,陈恭尹,湖南清绝古来称，君莅南梁第一城。雪色千重催去骑，梅花一路引行旌。归猿峒外生徒送，回雁峰前候吏迎。到日龙池高处望，县山先有故乡名。
呈左学使我庵,明末清初,陈恭尹,文风一变此南隅，十郡生徒仰大儒。海内声华推二妙，卷中词赋继三都。青天手放惊人鸟，明月全收不夜珠。谁道盛明持节日，门前修剌有潜夫。
送人入夔州二首 其一,明末清初,陈恭尹,欲折梅花寄一枝，送君犹觉挂帆迟。巫山巫峡三千里，春雪春风是到时。
送人入夔州二首 其二,明末清初,陈恭尹,书札频归识远情，别来两度见秋生。旌旗西入巴人国，锁钥东临白帝城。三尺青萍占夜气，一篇黄石是家声。盛年功伐寻常事，好勒麒麟阁上名。
赠宜新宁逊庵,明末清初,陈恭尹,百里仁声满郡中，家门奕叶有重封。勋名汉代推三杰，兄弟高阳号八龙。纪竹已书天上史，栽花新遍海头峰。识韩有愿非今日，穷巷车声未易逢。
送卢卜子之官延平,明末清初,陈恭尹,溪山雄丽绝闽天，记得曾游四十年。万户水声分涧竹，一方城影落江船。参军自昔多闲日，趋府今时得大贤。知子此行将有合，剑津只在郡门前。
繻葛程符氏殉节挽歌,明末清初,陈恭尹,请代何能格上天，千秋同穴志元坚。馀生枉作仪髦赋，一死当君属纩前。
送詹意友之潮阳扶其父祖旅榇还闽二首 其一,明末清初,陈恭尹,两世遗骸涨海边，首丘唯赖子孙贤。客来岭外三千里，泪滴棺前十二年。
送詹意友之潮阳扶其父祖旅榇还闽二首 其二,明末清初,陈恭尹,水木根源有此身，十年泉路不知春。看君近泪无乾土，自有连舟解赠人。
送王令诒赴都补官,明末清初,陈恭尹,老不出门行蹩躠，只是年年送人别。白髭一别几茎生，老笔难工反成拙。犹记去年春酒开，君驰驷马从西来。四方朋好日高会，玉笙银管宵中催。是时君有潘州役，所至葱葱若遗迹。今年相送入罗浮，已谢为邦作嘉客。丰鳄湖边山绕城，著书仍是旧经生。封章却自天曹下，车马还从帝里行。珠江八月炎威解，数幅蒲帆向风挂。路迥唯凭叶县凫，舟轻欲笑坳堂芥。往时朋旧各分飞，赋别江头老布衣。虽乏骊珠佐行色，犹当洗耳待金徽。
贺家植普进士,明末清初,陈恭尹,妫水渊源代有文，江门家学更逢君。长风破浪时千里，大翼翀天见五云。昼锦正宜孺子舞，新篇超绝众人群。玉堂有客相期甚，书札南来慰我闻。
送李检讨伯猷二首 其一,明末清初,陈恭尹,程江归到正秋新，便挂轻帆北问津。子舍暂违衣彩地，玉堂还作读书人。游经万里文增壮，史在千秋笔贵真。岭海迩来寥落甚，相期风度继先民。
送李检讨伯猷二首 其二,明末清初,陈恭尹,都门遥奉白头归，四叶承欢世所希。诗礼庭前时独对，鹡鸰原上更双飞。年来多黍香醪美，秋在澄溪鲙鲤肥。供膳有人行自得，报恩唯补衮龙衣。
赠张翁源泰亭,明末清初,陈恭尹,七叶金貂代有雄，西铭家学绍无穷。奇文早已传天上，黄绶新垂出汉宫。邑近曲江唐相度，地连韶石舜弦风。期君手播灵池水，仁寿同依乐国中。
送李丽侯司教化州,明末清初,陈恭尹,绛帐新移溟海头，之官尤喜及清秋。仙山家近传仙李，化雨飞时又化州。出箧篇章珠径寸，趋庭诗礼雪盈头。知君四世承欢在，不羡京华作宦游。
送何叶文入都,明末清初,陈恭尹,独骑匹马向燕台，便是闲游亦壮哉。中路诗情生白雪，一年归计及黄槐。都人尚系渐离筑，上客难逢郭隗才。纵有知音在霄汉，高堂屈指待君回。
送佘振西梁凝掞入都,明末清初,陈恭尹,凤城裘马自轻肥，少俊今时似子希。诗礼庭中推二妙，扶摇风里羡皆飞。南辞庾峤桐初下，北到金台雁始归。好及弱龄承祖武，老亲犹着老莱衣。
欣赏斋见吴山带画,明末清初,陈恭尹,欣赏斋中赏不希，故人遗墨一沾衣。双凫出浴翎犹湿，高柳摇风絮尚飞。
赠李植公行乐图二首 其一,明末清初,陈恭尹,碧栏干外敞云屏，一簇笙箫在水亭。传语佳人诵新句，李郎停笔酒初醒。
赠李植公行乐图二首 其二,明末清初,陈恭尹,桥西新水縠文生，洞府神仙境最清。一炷名香烟未散，梧桐深有下棋声。
赠家天池,明末清初,陈恭尹,昔君十五青青衿，姿颜如玉能鼓琴。再三祈请一挥手，四座宾客皆倾心。尊君虬须古侠客，坐拥楼船通绝域。我从海外一见之，及到君堂始相识。酣歌永啸乐未终，其如世事犹汹汹。君挽长弓射白雁，身骑大马能追风。珊瑚合挂渔人网，姓名忽列鹰扬榜。北台买骏尚悬金，西郭栽花还自赏。蹉跎五十鬓未霜，有子能诗与父长。看君不复愁衰老，惟忧无以答苍苍。去年荐饥民最苦，四郊就赈愁风雨。君募蓬茅数十区，瘠子愁妻各其所。荒原或有不归魂，掩之以棺埋以土。吁嗟乎，使君食禄就一官，职守所拘宁有补。不如逍遥落拓作闲人，足使饥嬴有宁宇。
题钮高明玉樵行乐图二首 其一,明末清初,陈恭尹,名在循良世莫如，天南凫舄到方初。传来诗句工尤甚，闲倚栏干未废书。
题钮高明玉樵行乐图二首 其二,明末清初,陈恭尹,家于笠泽接香溪，何地堪樵亦偶题。一令山城最深处，西樵七十二峰西。
驾高郡丞摄番禺,明末清初,陈恭尹,葭管动飞灰，梅花处处开。寒轻沧海上，春自一阳回。霁色明雄郡，欢声满越台。双凫仙令地，五马使君来。莅政垂三绶，兼人备四才。剖符虽叠叠，游刃更恢恢。好尚从宽猛，风云待化裁。看公经纬略，计日列三台。
题赠闵萃庵,明末清初,陈恭尹,闵子大隐流，其性何澹荡。不知十八滩，何如古汶上。
送佟恩平赴都补官,明末清初,陈恭尹,仁声十载遍炎陬，春草生时共献酬。车盖更飞何处雨，风帆今到海门秋。多收端石经年凿，偶听吴歌永夕留。满载奇书充箧笥，未教人识是虚舟。
次答朱颖实,明末清初,陈恭尹,家集年来遍粤洲，因君弥复景前修。孤忠有后今三世，一面相期隔几秋。吴粤云山非异地，纪群夙昔许同游。未缘披豁闻高论，诗句多为第一流。
别罗雄州水裕,明末清初,陈恭尹,梅花岭上一麾偏，南北清风二十年。执法如山人可近，守身如玉道能坚。摊书未歇挑灯夜，读礼曾无闭户钱。寂寞茅斋期再遇，暂时相送上江船。
次答丁勖庵,明末清初,陈恭尹,震泽南边一硕儒，西风相见此城隅。奇书自识常三箧，重器人称是六瑚。古笔淋漓今作者，壮怀萧瑟老吾徒。十旬不雨心如醉，无计留君酒不觚。
刘沛叔真赞二首 其一,明末清初,陈恭尹,双江战血染朱轮，五十年前即此身。剩有箪瓢归陋巷，不劳名姓上麒麟。
刘沛叔真赞二首 其二,明末清初,陈恭尹,须眉不觉尽为霜，尚借戎装作道装。肘后未曾离组绶，斗酒犹自现干将。
题静像善琴,明末清初,陈恭尹,一卷慵开独坐吟，不冠不袜坐松阴。天涯何患无知者，流水高山共此心。
寿张方伯枢侯二首 其一,明末清初,陈恭尹,金貂七叶向来传，身列崇班尚少年。白简有风存北阙，紫薇新泽满南天。树人岁育三千士，赈米朝糜百万钱。犹说报恩怀未尽，欲将心力更筹边。
寿张方伯枢侯二首 其二,明末清初,陈恭尹,无成六十鬓萧萧，折柬空劳使者招。古寺疏钟陪永日，清斋长烛语良宵。野人且可论三祝，倦鸟何堪问九霄。愧乏嘉言供采择，平生踪迹是刍荛。
送陈郡侯飏言,明末清初,陈恭尹,宝玉从来号此乡，臣心如水照穹苍。政闲只有围棋客，官罢兼无养鹤粮。颍守到时神爵集，陶公归日菊花黄。翳桑不少重生者，泣送江边几万行。
送沈丹山入都补御史,明末清初,陈恭尹,博洽家声有自来，帝廷曾叹沈郎才。六年一令风雩地，万里重登市骏台。鲁雉亲人朝尚集，鲍骢行步日方开。朝端引领瞻霜简，鹢首西风好为催。
送霍友山省觐春州,明末清初,陈恭尹,舟入卢溪秋已分，西风吹叶落纷纷。清波倚棹人如玉，中路看山石似云。衣彩每同昆弟舞，学诗兼与及门闻。春州引望崆峒近，鸣和天边鹤一群。
次答宗人育璞,明末清初,陈恭尹,衡山西下洞庭东，泪竹斑斑万古同。曾记狂歌荆国日，早将身拜舜皇宫。采芝且免忧高盖，结柳何堪送五穷。知子共为妫水后，此心相喻不言中。
题黄君球行乐二首 其一,明末清初,陈恭尹,一树浓阴号大椿，白头仍是彩衣身。秋来太史占乾象，南极星中几老人。
题黄君球行乐二首 其二,明末清初,陈恭尹,百年世禄焕纶丝，身隐新朝志未衰。姓氏下邳桥上客，一篇仍似授书时。
冬日承屈四会凤山见过别后柬寄,明末清初,陈恭尹,短褐苍凉曝早暄，北风吹叶满平原。素丝忽望干旄色，白发空惭负郭门。一顾骅骝增壮气，片时酬酢奉高言。珠江浈水无多路，雪里邮诗敢惮烦。
次答董汉竹二首 其一,明末清初,陈恭尹,白头逢世好，佳句使人惊。往事思先甲，流年阅后庚。老馀家国泪，交见死生情。借问张平子，何时赋二京。
次答董汉竹二首 其二,明末清初,陈恭尹,游踪同雪爪，世语半兰奢。各述先人旧，弥增两鬓华。夙兴君不忝，身外我何加。愧乏江都笔，名山勒一家。
寄答马卧仙都阃,明末清初,陈恭尹,秋日枉诗今未报，窗外梅花开正闹。君麾日驻海头城，我老犹思雪中棹。横琴山外晓风清，万里沧茫见日生。高标铜柱千年在，犹见君家旧勒铭。君流膏泽周遐邑，已饥已溺常汲汲。如何歌颂满天南，终日思归时伫立。思亲翘首望云飞，更许轻骑到小扉。贫家客至无多地，已命山童拂钓矶。
立春日送黄蒲园谒选都门,明末清初,陈恭尹,初年车马发河干，椒酒犹馀膝下欢。岂为荣亲须就禄，却缘行志在能官。迎春彩仗舟前出，新绿江山雪下看。京国旧多交好在，云司吟和共登坛。
立春日送徐艺初御史归吴门,明末清初,陈恭尹,东风此别未惊魂，绛仗迎春骑吹繁。几处早花明水郭，一帆新绿去江村。每因声气思畴曩，愿得雍容接晤言。骢马暂留知不可，六龙巡狩正南辕。
寄王阮亭总宪,明末清初,陈恭尹,煌煌太微廷，执法列其右。夜来视星文，光荣殊昔有。闻君掌兰台，北向遥沥酒。知己非独欢，苍生望来久。平生恬澹志，中立无所苟。在德固罔愆，于言良不朽。由来风纪地，所尚非绳纠。但令源本端，足使民俗厚。君家自青齐，先世属台斗。赓飏明盛日，廓落经纶手。继起今有人，联飞自相友。看花岁最先，劲柏凋弥后。人称独坐三，位冠群乡九。泥涂吾曳尾，霄汉君骧首。颇忆十年前，春宵同剪韭。
次答吴彤本,明末清初,陈恭尹,老凤巢边和鹤鸣，别来无念不萦萦。水从庾岭分南北，书寄扬州隔死生。歆向文章元继美，纪群先后见交情。不缘步屧能相过，门径东风长绿荆。
陶奉长以大父仲调简讨文集见贻且请作传次其来韵二首 其一,明末清初,陈恭尹,才既无双数亦奇，高鸿难慕羽堪仪。长沙旧是陶公族，遗集重开晋义熙。良璞不售多在楚，灵珠无价本名隋。虽惭司马藏山笔，此志争光自可推。
陶奉长以大父仲调简讨文集见贻且请作传次其来韵二首 其二,明末清初,陈恭尹,此身终隐复何名，应候哀吟自物情。本为诗书延一脉，偶从锋镝得馀生。沈埋我愧干霄气，继好君寻异代盟。正拟深谈逢积雨，把诗枯坐到三更。
次答刘百原二首 其一,明末清初,陈恭尹,九面湘流绕岳斜，更乘山屐过丹霞。谁分太乙仙人火，来问长贫孺子家。南土柔条先着柳，东风新律正飞葭。自怜黄发同摩诘，三径荒芜对五车。
次答刘百原二首 其二,明末清初,陈恭尹,浮湘昔日有知音，昨得清篇竟夕吟。便续楚些齐旷代，更于兰臭见同心。雁回万里衡阳峻，海到三春岛屿深。我老愧无娱客地，一尊何以豁烦襟。
寄寿何慎思邑侯,明末清初,陈恭尹,沧海起飞鸿，黄鹂语晓风。山光城外内，水碧县西东。胜事张灯复，良宵聚酺同。三时闲节序，百戏走农工。羔酒公庭献，金章彩服通。韶华官柳绿，嘉燕烛花红。永誉神明宰，遐龄鹤发翁。大慈堪范俗，善事即移忠。汉柱名方重，邭苗雨正融。部人歌令德，矫首咏高崧。
韶阳战绩诗为闫将军赋二首 其一,明末清初,陈恭尹,百战功高贼始摧，九成台下陈云开。天南父老犹能说，作赋郎君只自哀。
韶阳战绩诗为闫将军赋二首 其二,明末清初,陈恭尹,韶石芙蓉几百峰，石如甲胄是军容。直须青简传千载，早有丹心彻九重。
题行乐图二首 其一,明末清初,陈恭尹,拍手阶前稚子嬉，南园春色柳丝丝。郎君修洁人如玉，触目琳琅乐可知。
题行乐图二首 其二,明末清初,陈恭尹,此日能闲即是仙，湘帘高卷竹风前。诸童笑语还相和，一部元音胜管弦。
走笔送家云石二首 其一,明末清初,陈恭尹,南天积雨乱红飞，岭北山川绿尚希。莫恋长安为客乐，驷车须念过桥归。
走笔送家云石二首 其二,明末清初,陈恭尹,竹杖扶行拥敝袍，衰龄稀出岂云高。有人问我门前雪，雪在袁安两鬓毛。
寄祝张翁源泰亭二首 其一,明末清初,陈恭尹,鸿名宿昔著关中，凫舄今飞到粤东。孝友世传张仲在，文章人羡景阳工。九成乐奏高台月，百里花开昨日风。题柱盛名何以颂，早将霖雨慰宸衷。
寄祝张翁源泰亭二首 其二,明末清初,陈恭尹,衰颓久矣绝逢迎，卜得山居却带城。方讶里中惊驷马，岂知门外驻干旌。雄谈入座师资见，玉树临风意气生。多谢文章枉相属，江淹才尽老无成。
沂泽得杖名以珊瑚索赋,明末清初,陈恭尹,瑚瑚洲上叟，有杖号珊瑚。谁此琼华赠，如分若木株。坚贞人可比，夭矫画难摹。老脚今能健，登山不用扶。
送姚非渔选入国学二首 其一,明末清初,陈恭尹,赵尉楼边百草芳，黄金台畔柳初黄。遥携四百峰头月，还就三千弟子行。上国骅骝争道路，六堂风雨盛文章。看君珥笔彤墀内，不为槐花更着忙。
送姚非渔选入国学二首 其二,明末清初,陈恭尹,风流文采本翩翩，万里新行正少年。鹏海片帆轻似翼，鹤峰春浪远干天。国门定有悬金览，家学先传述德篇。若问阿翁膏泽地，九华如黛大江边。
清明日同霍禹洲家大斌舟入高峡泊阅江楼下即事作,明末清初,陈恭尹,东风乘兴好西行，三月牂牁水尚清。峡上篙痕穿石细，楼前山色极天横。花当令节千枝放，酒酹长江百感生。五十年前龙见处，白头重说与诸卿。
同禹洲大斌游七星岩作,明末清初,陈恭尹,沥湖西北石桥隈，七十年中几度来。隔水似迷蓬岛路，际天惟见墨云堆。神驱海岳星辰落，穴走蛟龙洞府开。今昔登临人屡换，与君终日暂徘徊。
宝月台有作,明末清初,陈恭尹,高台宝月旧庄严，胜概登临得尽兼。积水有涛环四面，数峰如画入重檐。传衣人远空馀树，铸鼎龙遥久坠髯。世外世间何限恨，愧无新赋拟江淹。
锦岩西庵同又札巨川俊斯汝侯,明末清初,陈恭尹,西庵清绝处，一榻可栖禅。石占闲房地，云过峭壁天。只疑居邃谷，岂似在郊廛。不待诸天供，千花红欲燃。
寿霍朝望司谕,明末清初,陈恭尹,清斋遥隔故园波，大耋今时鬓未皤。东海有澜文壮阔，南山为祝寿嵯峨。宫墙数仞门庭峻，桃李重阴子舍多。再世论交吾亦老，赠君惟有一高歌。
题纳凉图送吴石仓归西湖次其卷中元韵二首 其一,明末清初,陈恭尹,风柳高亭上，诸贤共一僧。暑同河朔避，兴似剡溪乘。乐事唯飞管，群书且架藤。一时儒与佛，谁得判淄渑。
题纳凉图送吴石仓归西湖次其卷中元韵二首 其二,明末清初,陈恭尹,归梦悬湖水，经年度庾关。千篇新著作，一卷旧家山。自子为羁旅，谁人醉此间。荷花香有待，挂席暑中还。
石仓抄其乡沈旬华处士所作先司马及家文忠张文烈诸传见示再次前韵以谢其意,明末清初,陈恭尹,先传劳抄示，他年史所关。文虽传处士，藏且在名山。笔足参三立，人堪并两间。无能酬厚意，珠泪赠君还。
仁和周氏节孝诗,明末清初,陈恭尹,谁言母有夫，有夫中道归黄垆。谁言子有母，有母生儿身不久。母亡有母能抚孤，夫亡教子成室家。母之报夫在教子，子能事生即事死。呜呼，节孝萃一门，我欲歌之难为言。
左母太君寿诗,明末清初,陈恭尹,翟茀霞帔绰有荣，当年曾是庆长庚。耄期尚授周公礼，令子今题汉柱名。畿内颂声歌寿母，堂前称兕有门生。家园自足含饴乐，不要孙曾捧杖行。
高母夫人寿,明末清初,陈恭尹,鸾冠翟茀映虹霓，母德今时孰与齐。新泽近周炎海外，门功曾建楚台西。三春桃实成嘉燕，千里名驹展骏蹄。身是慈云敷不极，伫为霖雨慰蒸黎。
题山带遗画为郑珠江,明末清初,陈恭尹,石边丛菊晚香深，澹墨淋漓惜似金。自是故人先有意，报君一片岁寒心。
次答欧上闲,明末清初,陈恭尹,饱闻风义十年前，赣广封疆幸接联。山有枝条原一本，溪流南北遂相悬。霜蹄自合驰天路，白发唯堪守墓田。故友云亡高弟在，指薪传火古今燃。
送吴汉公之都门,明末清初,陈恭尹,都门归到正秋生，半载游踪未暂停。子舍始过梅子雨，枝间犹惜荔枝青。薰风挂席三千里，驿路题诗八百亭。江北江南须着眼，六龙巡幸昨曾经。
送秦番禺子芳,明末清初,陈恭尹,龙角山高绛水清，循良真不愧家声。六年莅政人无讟，一旦言归泪满城。别浦有香流泽远，随身唯鹤去舟轻。白头闭户蓬蒿里，何日重瞻孑孑旌。
题鲁思亭小影,明末清初,陈恭尹,画里人殊少，知名十许年。两行薇省树，一卷白华篇。芒屩聊为尔，苔阶坐悄然。凝思在佳句，不谬世间传。
送秦钦文二首 其一,明末清初,陈恭尹,作此无期别，其如我老何。云山三晋远，朋好五羊多。羽翮宜轩翥，圭璋在琢磨。年年来去雁，莫忘系书过。
送秦钦文二首 其二,明末清初,陈恭尹,敢曰人伦鉴，居然国士风。超庭来杜甫，清论得王戎。学继河汾上，诗多越岭东。妙龄今若此，惭愧白头翁。
李裔衮寿,明末清初,陈恭尹,大隐高风世所知，须眉奕奕有仙姿。五千道德传家学，三百唐宗是本支。寿偶如宾偕白首，诸郎佩印作人师。一堂盛事如何颂，仙李盘根杜老诗。
次韵送吴玉涛,明末清初,陈恭尹,散吏能为汗漫游，苇床书舫日乘流。溯洄珠海沉香浦，吟望朱明大石楼。政有弛张唯尚德，文兼华实总成秋。归来一赋人皆惜，不独吾侪有别愁。
寄许伯玉,明末清初,陈恭尹,文章先代是宗工，君有无双国士风。百战功多沧海外，一官身老岭云东。越庭诗礼皆能学，爱客壶觞不说穷。凤峤松阴石湖月，至今人想许中戎。
方作寄潘紫登诗而其书适至即事柬之,明末清初,陈恭尹,握别东风柳始黄，榴花今已满山堂。正当念汝遗双鲤，恰好来书到五羊。远道常时通梦寐，把诗终日对琳琅。自怜白首论交久，独有斯人具肺肠。
送家恭尚,明末清初,陈恭尹,羚羊峡里共高歌，秋月春风几度过。策蹇偶寻铜柱路，探骊曾涉海门波。帆樯又作经时别，杯酒其如易醉何。犹是塞鸿飞到处，天涯莫厌寄书多。
先始祖祠宇改建初成承宗戚诸公赐祭卒赋一律志谢,明末清初,陈恭尹,事远难铭魏氏钟，手栽犹见大夫松。未离故寝成新庙，且喜开门对一峰。顾我垣墉书阔略，劳君升降礼雍容。先朝遗俗吾乡在，厚意深惭报莫从。
刘仰山招同吴玉涛梁药亭家宕侯雨中泛舟半塘迟沈虹石不至同用八庚二首 其一,明末清初,陈恭尹,急雨无朝暮，篙师不敢行。人为长夏会，天与片时晴。洲渚烟中市，云山画里城。几年离别绪，都向酒杯倾。
刘仰山招同吴玉涛梁药亭家宕侯雨中泛舟半塘迟沈虹石不至同用八庚二首 其二,明末清初,陈恭尹,曲港乘潮入，轻舟与岸平。村童惊客语，江鹤避棋声。柳浪家家似，荷珠叶叶并。所思期不至，八咏且同赓。
朱玉树以画梅见贻赋谢,明末清初,陈恭尹,玉堂仙子玉髯髭，老笔能飞屈铁枝。正是雪消明月落，罗浮山下梦醒时。
晤杨春州止庵于五羊翌日拜良酝之惠赋此奉谢,明末清初,陈恭尹,快瞻风度从今日，得读文章已十年。赵尉台边怀古地，崆峒岩下早秋天。凫飞霄汉来容易，邑有神君望俨然。一席高谈人已醉，醇醪贻我意兼传。
夏杪杨宝生孝廉招同毛行九司马杨止庵大令梁药亭太史饮于风幡堂次行九韵二首 其一,明末清初,陈恭尹,古树馀千载，劳生又半年。闲寻白社约，得醉绿阴边。蝉试迎秋噪，庭分欲暮烟。是间宜野酌，何必肆长筵。
夏杪杨宝生孝廉招同毛行九司马杨止庵大令梁药亭太史饮于风幡堂次行九韵二首 其二,明末清初,陈恭尹,吴越同星纪，登临具上才。一时萍迹合，千里雁行来。幡影留飞刹，池光照举杯。白头希乐事，今日老怀开。
过邹左俞园林,明末清初,陈恭尹,了无纷杂绝纤埃，有此园林倚粤台。高柳夹门行径永，小桥横水画堂开。坐疑古洞迷秦晋，日见渔舟自去来。况是主人髯未白，官闲时得扫苍苔。
沈左臣惠墨竹赋柬五首 其二,明末清初,陈恭尹,数竿浓淡复纵横，静对萧萧似有声。若使伶伦知采伐，不妨吹作凤凰鸣。
沈左臣惠墨竹赋柬五首 其三,明末清初,陈恭尹,老干欹斜折复萌，小枝还作怒龙形。等闲自写淩霜节，不待他人纪汗青。
沈左臣惠墨竹赋柬五首 其四,明末清初,陈恭尹,大笔如椽势莫当，节间一丈末如芒。君家越志分明载，月落空庭影未长。
沈左臣惠墨竹赋柬五首 其五,明末清初,陈恭尹,酷暑经时只掩扉，劳君贻赠有苔矶。萧然四壁如常日，袅袅西风叶自飞。
次答张损持太史二首 其一,明末清初,陈恭尹,蓬蒿三径谢芳荪，轩盖何期枉见存。忆鲙几时归海上，吹箫曾记到吴门。斗牛剑合元同气，南北潮生各异痕。犹有一人知己在，五羊城下旧虞园。
次答张损持太史二首 其二,明末清初,陈恭尹,名成仍复爱三馀，香水溪边更结庐。养疾旧承天子诏，传家元有老人书。游多胜赏频高会，世诵新篇满比闾。山月渐凉清露下，小园秋草欲教除。
闰七夕后一日远公招同潘稼堂张损持梁药亭毛行九余未及赴诸公分韵见及得心字,明末清初,陈恭尹,四序遒以迫，天宇皛且深。出郊睇平畴，上有嘉树林。萧萧风乍劲，萋萋岁已阴。初秋属馀闰，徂暑方流金。驾言梵王宫，阒寂期幽寻。相招有开士，散带遗冠簪。登楼俯逝川，推窗纳遥岑。稍歇人外磬，复闻花中琴。追随昔已屡，违隔忽在今。空斋散文史，席地聊歌吟。岂惜车马劳，苦为尘累侵。群公不遐弃，往往遗之音。其清若冰雪，有美如璆琳。谁言一日游，逖矣千载心。
题张损持太史行乐图,明末清初,陈恭尹,跏趺秋树根，悠然静馀想。本为著作人，具此幽遐赏。十年卧沧洲，髭须渐云长。不以三事荣，易我一日养。苍生望正殷，林泉聊独往。新篇岁峥嵘，旧闻入罗网。高风激颓波，苔石皆萧爽。五弦何必挥，瀑流有清响。
次和梁叠石发塾诗,明末清初,陈恭尹,所爱宁容易，慈言况共持。发肤原一体，长短几千丝。塔与卢能并，峰连婺女奇。谁怜头顶上，霜雪已垂垂。
口占送徐紫凝三首 其一,明末清初,陈恭尹,挂帆江上试新凉，纤月依微带夕阳。想见孤山风落木，梦魂无夜不家乡。
口占送徐紫凝三首 其二,明末清初,陈恭尹,每逢岐路一沾巾，五岭东西几度春。游子本为归养计，故山无复倚闾人。
口占送徐紫凝三首 其三,明末清初,陈恭尹,怀吴正忆浮瓜侯，访戴还须棹雪舟。君见二君烦致语，白头难复到杭州。
赠沈詹山,明末清初,陈恭尹,一尺长髭已皓然，目如岩电古稀年。南中久住丹砂令，海外曾归玉局仙。老骥未忘歌伏枥，高鸿何必志摩天。时来渐有西风入，好读磻溪卜猎篇。
呈冯太守,明末清初,陈恭尹,得依仁政已三年，曾奉高谈接绮筵。五马清风珠海上，满轮明月桂花前。今时地望谁能及，往日诗篇世共传。家有傅岩三命在，即看霖雨到中天。
赠云在青,明末清初,陈恭尹,忙中常自领闲机，须鬓年来白渐希。过客不时停玉勒，高窗长日抚金徽。清池映竹留青霭，怪石当门挂薜衣。秋好正宜将寿酒，即看庭下凤雏飞。
赠黎普济,明末清初,陈恭尹,慈心到处有奇方，苦海逢君便得航。世上疮痍非一日，分身须是上岩廊。
送高少府,明末清初,陈恭尹,板舆遥向帝都回，远送于南彩鹢开。秋月上弦沧海外，西风行部峡山来。雁行比翼排霄汉，菊蕊延年入寿杯。白首狂歌杜陵老，题诗唯羡达夫才。
寄潘涵观,明末清初,陈恭尹,三年别日未云多，甲子于君忽再过。白发到来皆若此，青山归计近如何。久无薇蕨留孤竹，剩有松楸废蓼莪。只隔岭梅南北路，一枝相寄且为歌。
生生图送家山农归云间,明末清初,陈恭尹,扁舟归去岭梅初，久住天南绰有誉。慈幼近开三亩宅，活人曾著十年书。竹篱透石冬抽笋，池水通潮昼跃鱼。不敢相留唯有愿，到秋遥望再来车。
题吴山带墨竹送吴晋涛归宜兴二首 其一,明末清初,陈恭尹,故人笔墨醉方工，数叶垂垂亦不同。画里只今成旧雨，画溪归去是春风。
题吴山带墨竹送吴晋涛归宜兴二首 其二,明末清初,陈恭尹,别意何如纸上禽，一飞一宿本同林。凭君折取伶伦管，吹作阳和睍睆音。
得王立安讣音哭之三首 其一,明末清初,陈恭尹,把书终日恨难平，叹息修文召已成。督亢陂前新宅兆，罗浮峰下旧师生。三年已罢升堂瑟，万里难伸自牖情。爱汝是翁知是我，只应南北各沾缨。
得王立安讣音哭之三首 其二,明末清初,陈恭尹,朗吟终日捋虬须，七尺昂藏好丈夫。五字号城真莫敌，百春为咏只须臾。行虽越众偏能恕，文不求名只自娱。忆雪楼前风雨散，不堪扶杖过丰湖。
得王立安讣音哭之三首 其三,明末清初,陈恭尹,金丹炼就谁人识，玉树埋来恨有馀。几日已为黄壤客，昨朝犹见白门书。家悬两地星霜久，膝绕诸郎象勺初。末后数言殊了了，前身应得悟真如。
题吴山带墨菊为潘受平,明末清初,陈恭尹,清姿妙笔已难期，身后珍如玉树枝。最是棱棱霜下菊，赠君不少故人思。
寄题家健夫西峰草堂,明末清初,陈恭尹,不同吟醉几经冬，燕雁频频过越封。老去未曾忘北路，人来多是说西峰。诗情日与年华长，酒债全教笔砚供。特遣儿曹识堂径，天涯痴叔也如侬。
励儿北上口占示之二首 其一,明末清初,陈恭尹,吾衰良已甚，汝往慎前途。一骑过河岳，扁舟下楚吴。眼中新白雪，梦里古皇都。最是英贤会，同声自不孤。
励儿北上口占示之二首 其二,明末清初,陈恭尹,文章先世业，用舍百年身。送尔无他语，思为不朽人。旧山丛桂老，去路杏花春。倘谢经生籍，韦编正好陈。
励儿行后连有南风漫成,明末清初,陈恭尹,江边别汝意怦怦，十日南风为送行。风度有楼今在否，计程应到曲江城。
赠李弥朴,明末清初,陈恭尹,曾称祭酒老儒门，邻曲过从岁独尊。派自有唐三百祀，家传苦县五千言。诗书善述斯为达，宗祏能修赖有孙。紫阁玉泉多胜地，百龄期尔醉乡园。
正月三日过潘子登所寓江楼龚渭臣载酒与潘木公诸君雅集赋潮平两岸阔分得涯字,明末清初,陈恭尹,千樯不动水涟漪，共上江楼好赋诗。尘世百龄希暇日，沧波开岁是闲时。渐铺浦溆平如练，益觉乾坤未有涯。破浪抟风年少事，白头唯有一衔卮。
次韵答龚渭臣,明末清初,陈恭尹,七十馀生渐有涯，长绳何计系奔曦。犹能鼓枻沧浪外，不厌逢君唱和迟。海鸟化来知大翼，须眉渐觉愧男儿。东风共醉屠苏酒，俯仰江楼极二仪。
正月六日将归锦岩泊舟潘子登寓楼下新月甚佳因留宿三日两登斯楼亦一快也,明末清初,陈恭尹,偶尔停舟快不胜，江楼今夕又同登。故园归去逢人日，新月何期对好朋。竹榻朗吟茶宴罢，低窗高掩浪纹升。频年衰疾希行往，如此良宵得未曾。
羽都督殉节诗,明末清初,陈恭尹,金方为教本坚刚，受命先朝卫五羊。生死只知城下士，姓名不惮羽林郎。血流大地终成碧，骨化飞尘久亦香。世禄几家能矢报，为君歌此问苍苍。
寄何慎思顺德二首 其一,明末清初,陈恭尹,新年频不值，舟楫各西东。夜月同江上，春灯忆县中。潮生环郭绿，彩舞间花红。请以无疆兕，因君献若翁。
寄何慎思顺德二首 其二,明末清初,陈恭尹,东风开万堞，身坐百花间。大邑人希暇，平心政自闲。寝兴承白发，厅事对青山。并报君亲重，恩酬鬓未斑。
送汤建孟之永明二首 其一,明末清初,陈恭尹,白头游兴亦雄哉，三楚烟花二月开。九十甘泉曾若此，祝融峰顶去还来。
送汤建孟之永明二首 其二,明末清初,陈恭尹,永明潜邸万峰前，君见荆榛亦黯然。不及钟祥龙起地，至今人尚说承天。
送家昭德之官长宁,明末清初,陈恭尹,片帆春色上循州，二月东江浪尚柔。薄俸未能离苜蓿，一官重得对罗浮。峰云佳处同谁赏，桃李蹊前与士游。倘到东坡亭下泊，老夫还拟共维舟。
送左襄南督学试竣还都奉命命视河,明末清初,陈恭尹,我闻丹山赤水之洞天，地脉暗与蓬瀛连。蓬莱一枝乃独往，直到天池鹏化之南边。倏然乃与罗浮结，七洞四明如隔绝。宁知共在斗牛间，天上分星总扬越。四明狂客贺季真，青莲一见号仙人。知人自有传心法，能使汾阳屈者伸。唐代功臣独居首，谁知活自书生手。君今相士特南来，知人肯落前贤后。天闲新进渥洼多，更命旌旗理九河。都将吉甫清风颂，和入河渠瓠子歌。著书七十罗浮老，汗竹为书频削稿。方候公闲细评论，如何鹢首催前导。病中相送不成章，口授儿曹写数行。迟君赐归鉴湖一曲水，来问天台万仞之石梁。
同王阮亭宫詹黄忍庵太史高谡苑廷评张超然屈翁山两处士五羊访古作三首 其一 菩提树,明末清初,陈恭尹,访古肃宾朋，淩晨命车驾。嘉树有清阴，风幡古兰若。擢干耸苍穹，垂枝笼碧瓦。坛壝石已朽，盘根自相把。外质何连卷，中空若刳剐。一体含菀枯，四气无冬夏。落叶为轻纱，虚明复堪写。宗风未西来，神物乃跃冶。托身炎海南，所贵在知寡。谁为满百人，羡尔千年者。
同王阮亭宫詹黄忍庵太史高谡苑廷评张超然屈翁山两处士五羊访古作三首 其二 五仙观,明末清初,陈恭尹,高阁闻午钟，石门倏已启。抠衣蹑层磴，遥与仙人礼。俯沼濯幽泉，开轩酌琼醴。轻风自东来，管弦发朱邸。未觉所历高，城郭忽在底。群公济时硕，衔命来丹陛。嘉会匪前期，东西各旌棨。奇踪辨羊石，妙墨逢苏米。不谓荒烟馀，名流今济济。文章系气运，颓波藉中砥。酒阑问新题，赋诗效何体。
菖蒲涧,明末清初,陈恭尹,野草绿未稠，东郊春已暮。农夫荷锄笠，连阴未成雨。昨约蒲涧行，颇作沾濡惧。届晨乃开霁，杲日方东吐。轩骑出城闉，干旌入深树。登顿古殿旁，偪侧缘溪路。风泉递清响，竹石通微步。神仙渺何所，前贤表遗句。尚忆征战初，经年六师驻。樵苏落榱桷，高垒隳陵墓。孤寺独岿然，文章有灵护。佳辰及兹游，赏心亦云具。布席榕阴移，飞觞玉醪注。歌吟杂谐谑，脱略披情愫。宾主一代才，登高各能赋。白雪岂曰酬，青云期可附。
拟行药城东桥,明末清初,陈恭尹,百行皆有营，一暇不易得。非无出门时，往往为世役。兹晨服食罢，曳杖信所适。蔼蔼涉墟莽，悠悠越阡陌。芳郊属春和，天宇迥昭晰。川流扬晓晖，林表霁新色。旷观既以怡，内省寡所斁。未羡高鸟翔，安用抟风翼。息意慕华膴，何心厌衰白。修名匪岁年，寿考岂金石。至理有恒期，浮生徒自域。
闭瓮菜,明末清初,陈恭尹,嘉蔬擢根苗，濯濯在平壤。甘苦各天性，宁期君子赏。醢人司四豆，菹以事宾飨。辛咸适所宜，调剂具分两。深藏闭风日，揉择劳指掌。经时色尚青，生意犹可想。方兹饫醇醲，所贵在萧爽。徐徐入齿牙，历历有清响。山珍与海错，对之皆敞罔。真味异五滋，逸韵殊豪上。顿令酣醉人，当杯能倔强。贫居五十年，饮食多卤莽。黄齑日所亲，荼蓼心所奖。岂知鼎俎间，非独口腹养。凡物尽其材，用之斯不枉。农经极草木，修制存畴曩。姬公作周礼，纤悉固有仿。七菹与三臡，供之惟用盎。得名自古来，赋咏从吾党。
诃林怀古同诸公作,明末清初,陈恭尹,粤山自北来，西城势宽衍。阛阓百万家，中有梵王殿。雄风固所存，古色不自炫。遥遥三千载，春光递流转。曾是虞翻宅，昔为赵佗甸。九州不一姓，兴废如邮传。如何一塔地，独使卢能擅。须发彼所捐，宝之若旒弁。至今菩提树，根基互相禅。中心半枯朽，万叶犹葱茜。佛法始东来，经纶多纠缠。宗风振自兹，宇内为一变。继以首楞严，羽翼相后先。奇文阐妙义，笔授留遗砚。乃知最上乘，枢纽存斯院。镇以铁浮图，千佛皆身现。干霄七层起，锢地重台奠。锡以罗汉画，神彩流唐绢。听法有睡猿，拥彗向人面。访古驻干旄，开轩极流眄。行厨具尊酒，老衲供茶宴。集木啭黄鹂，拂池度双燕。朱萼槛外明，青峰楼上见。遥钟发暮景，刻漏催壶箭。车马一分镳，将归有馀恋。
赠黄葵村,明末清初,陈恭尹,伏暑无所适，散带行前庭。轻风入檐来，嘒嘒新蝉鸣。上有梧桐树，参差闻雨声。浮云忽东驰，霖潦浩纵横。客心既云乐，况有良友生。高谈永终日，雅奏和且平。举世皆泥涂，斯人濯其缨。古学日以坠，先民犹可程。前笙与后管，相待成咸英。朝日与夕月，相续为光明。勉尔千秋业，慰我怀古情。
寿邹仪生,明末清初,陈恭尹,受生虽有涯，与君当更倍。以兹百年内，郁郁三十载。西登极邛笮，南泛穷溟海。盾鼻草檄书，儒冠立军垒。三命滋益恭，百折终无怠。蹉跎炎瘴间，霜雪颠毛改。维兹春仲月，览揆辰期逮。谷风发新晴，蟾兔盈光彩。持觞候良夜，百卉欣相待。所叹兰蕙花，含英犹未采。大器固晚成，神龙靡终悔。悠悠望六合，正气吾徒在。剥复理何如，谁能问真宰。
次答刘沛然兼送之端州,明末清初,陈恭尹,我居天一隅，幸豁千里目。四海有同心，风期每相属。之子三吴英，轩车来问俗。旅病卧孤舟，宾至不及肃。贻赠一篇诗，恳款见衷曲。一吟五内宽，再咏双眉蹙。蹇予生不辰，水深聊自漉。不无危苦词，敢并骚些读。岂知堕泪猿，更作求声谷。义心知调古，直气识节促。悠然金石音，出自丝桐腹。为君埽蓬蒿，衔杯泛霜菊。与君涉牂牁，堆盘进黄独。旧宫禾黍地，当欢或成哭。君家太湖上，瑶圃皆积玉。联飞声满空，手著书盈屋。徒惊潘令毛，渐叹荆州肉。迟暮各有怀，古道敢不勖。传经本儒行，今晨装已俶。岩高星可占，峡暗云仍畜。善价倘有时，毋为久藏椟。
次朱汉源留别韵送之归吴下,明末清初,陈恭尹,人言双车轮，可以生四角。人言方寸内，可以起五岳。丈夫未得志，文采从驳荦。往往见轗轲，行行自吟踔。纵穷阿井胶，莫止黄河浊。之子骐骥姿，望古振高躅。六辔既如丝，千里岂云邈。南来溟海上，为日不数数。言寻朱明天，丹砂师抱朴。著论等逍遥，儒墨供剽剥。况复富于年，足用竟其学。胜赏每登临，大雅相磨琢。彼此互唱酬，古今屡扬搉。如何欢会地，告别殊刺龊。离舟系叶儿，归马歌皇驳。犹馀柏叶酒，初度春王朔。九州虽比邻，中心能不懪。岭路雪岧峣，江涛时萦灂。既抱连城珍，会待成风斫。力田必有秋，至道不盈握。勉矣树令名，天休日滋渥。
送吴山带北上,明末清初,陈恭尹,吴子澹荡人，其性不汲汲。及乎为文章，孤军遂深入。精思涉混茫，妙语离沿袭。缥缈三神山，飞尘莫能及。积雪峨眉巅，晶瑩照原隰。无意当世知，声名乃遥集。游戏翰墨间，生机勃然立。适兴一流连，当饥或忘粒。如何此行迈，风雪趋皇邑。岂无惜别心，白驹勿维絷。黄金古有台，青紫芥可拾。每爱太冲诗，功成独长揖。埽石越溪南，为君理蓑笠。
祝刘太翁,明末清初,陈恭尹,赤帝歌大风，横汾继其轨。中垒较群籍，七略奏于子。由来放勋裔，文思有攸始。况乎漆沮间，西京原帝里。夫子综古今，六经得源委。神龙潜且确，雏凤翔而起。嘉遁既以贞，耄期亦伊迩。容颜迈少壮，视听无衰毁。烛下作细书，千言盈寸纸。吾闻兹泉旁，姜牙有遗址。石室足栖迟，垂钓应得鲤。鲤中有奇文，用介杯中旨。
送陈大涉还长沙,明末清初,陈恭尹,我衰日闭户，况兹炎暑时。偶然步林竹，小卧园东陲。有客来叩门，童子例云辞。醒来见名剌，客远不及追。寻君就旅次，兼读所贻诗。如睹渥洼龙，神骨森权奇。如运成风斤，挥斥罔不宜。忆昔少壮年，君乡曾久羁。徘徊上衡岳，沿溯越湘漓。潭州多遗逸，唱咏夕忘疲。日月不相俟，烽烟中间之。屈指四十载，存者皆孙枝。君来何所闻，欣欣如见思。老马纵识途，筋力已不支。何以赠君言，良时今在兹。
锦石歌为梁药亭赋,明末清初,陈恭尹,梁生昨日归自吴，手中满把骊龙珠。玉盘静注天华水，落手光芒水中起。或如初日生鸿濛，或如淡月沉寒空。或如虎豹在大泽，昂首斑斑雾中出。或如骏马浴江湖，赭白连钱半有无。或如霜岸晓，逝水流云交缭绕。或如园林春，李桃花落凝锦茵。或如越王胆，甘之如饴看不厌。或如窦妇机，周回委曲盘五丝。或如远山暮天赤，或如断砌新苔碧。或如瘗玉尸血侵，或如古鼎丹砂蚀。方圆盈缺各异形，腹背廉隅非一色。谽谺窍穴具吐吞，浅淡深浓相照射。天地生物何太奇，神工鬼斧谁能为。或云星陨乃化石，此物前身是奎壁。不然锻鍊自女娲，补天馀力生精华。不然布阵逐诸葛，旌旆摇摇相掩夺。问君得之于何方，六合之县州维扬。满堂宾客为君赋，形容未极徒嗟伤。因忆夜来江上雨，泥沙之中复无数。作歌不得吾与汝，男儿固当择所主。
乌金千佛塔歌,明末清初,陈恭尹,赤堇山裂流金精，万夫斫尽罗浮薪，南方帝子驱丙丁。洪炉如山飞烈火，千佛乘莲火中坐。浮图八层层八门，佛身摺动衣裳痕。当时出冶立汉殿，汉主雄心割南甸。后宫争出礼白毫，八百如花罗四面。面上东隅纪铸时，龙文龟画光陆离。土人读之半不识，字底千年藓花碧。
罗浮山水图歌为陈岱清司李,明末清初,陈恭尹,六鳌不守蓬瀛东，海中夜走仙人宫。如何君家素屏上，突兀乃见飞云峰。我曾候日坐峰顶，花开万壑当深冬。群鸡不动夜方半，水面火色烧天红。此时天地顿消释，白日荡荡生胸中。谁人具此大笔力，不写幽奇写标格。卷将素练十二寻，收拾罗浮送归客。罗浮山高人所钦，罗浮水清君子心。罗浮之外君何有，归对罗浮尽日吟。
为梁药亭题新得白水山人山水图歌,明末清初,陈恭尹,白水山人癯如鹤，神姿虽妙形何弱。拂笺词翰势若流，对客清吟复能谑。最工图画懒莫比，十日不能成一水。姓氏而今作古人，诸公往往争遗纸。梁君好事晚得兹，秋山一叠当茅茨。使我枕簟坐其下，当暑忽有清风来。石高气骄苔藓黑，疏林索莫生寒色。心魂密与空谷幽，耳目顿觉群峰逼。为谁画此空嶙峋，外无题识中无人。幸离俗手免毁裂，得入君家如有神。即今大暑方如焚，安得此图化为真。清溪一曲无纤尘，与君高戴华阳巾。
赠大木上人经略芝冈熊公之孙,明末清初,陈恭尹,十年之前读国史，神熹皇间叹未已。吁嗟熊公经纶才，疆场同辜直而死。曹沫三败犹有为，李广自刭岂数奇。当时是非且勿论，不知公死谁代之。我怀此语未出齿，今日衡山见孙子。摧颓但有神骨存，僧衲不完冬不被。旧家王谢自不同，少罹患难诗能工。小雏毛羽今已具，何不飞去淩长风。五十慈亲日西落，念子不归生靡乐，愿君毋为恋丘壑。吁嗟乎，君不见岳王祠庙崇千秋，秦氏儿孙讳长脚。
高固斋以长歌赠别赋答,明末清初,陈恭尹,我生不辰稀所慰，唯以同心作同气。同心海内几人存，白首尘中觉无谓。与君相知三十年，未曾识面心先传。穷通夷险每在眼，眉宇笑貌依希然。去年握手仙羊石，今年大醉嵩台驿。狂呼绝叫许谁闻，座有王生老髯客。三山五岭本同风，千里帆樯指顾中。朱明之末赵宋似，车辙幸不厓门同。田横岛上多义士，无成无败皆英雄。高牙大戟今满地，独少毛锥为表忠。高侯好事古希有，油素铅椠不离手。引商刻羽固所能，水澨山陬恣求取。前年北谒十三陵，鬓丝如雪须有冰。长安公卿争请乞，小书夜夜篝寒灯。长歌赠我声声泪，虎卧龙跳千百字。途穷时暮予何言，忠搆身危当日事。升沉何必问君平，大有同人偶复呈。火天上下固一揆，卦序后先如弟兄。且将欢笑乐今日，莫使临岐感叹生。
水岩双砚歌柬药亭,明末清初,陈恭尹,玉则美矣磨于物，砺能磨物粗其质。其温如玉润可磨，端溪紫石真无匹。唐家中叶始得名，宋坑宣德已云精。石工斧凿越江底，耳边仰听闻涛声。蛇行鼠穴日益下，燃膏不借三光明。琼浆玉髓恣求取，青花蕉白如脂凝。水岩擅美匪自古，依稀记得明崇祯。与君两砚本一石，当时割玉为双璧。分藏箧笥三十春，往往兴云成五色。为君不胫走文章，为君得路通仙籍。笔飞墨舞信有神，载事纪言世谁敌。共形岂复计菀枯，同调何常异肝膈。君不见干将莫邪出延津，为跃为潜各龙德。
西郊赠岑梵则,明末清初,陈恭尹,郊外新晴暮钟歇，江引霞光动林樾。浮丘丈人坐秋风，玉兔泠泠照仙骨。自言夙昔值升平，快意遨游正玄发。千金买醉五羊城，匹马独行双凤阙。老眼何曾着贵人，壮心足使吞溟渤。而今万事付儿孙，寂寞荒丘采薇蕨。唯有新诗似少年，夜夜高吟松下月。
送徐仲内,明末清初,陈恭尹,四月梅雨来，空山道弥左。城中故人寄尺书，闻君昨理将归舸。言扶微疾强出送，有姊之丧行未可。徘徊中夜不成声，欲泣欲歌愁绝我。生平忼慨好言诗，于君不敢轻为辞。生平孟浪颇自许，不敢君前多一语。识深鉴洞既莫伦，烁古澄今目如炬。白头南北意何如，箧里羲爻一卷书。潜思静玩日有得，天人至理匪玄虚。即今归卧江上庐，大江北去连淮徐。中州地广气坦舒，渭河汴洛王者居。况君生长秦故墟，蟠溪卜猎逢老渔。空同问道回帝车，六经所纪斯权舆。访古出入骑蹇驴，鞍傍挂酒燔枯鱼。俯仰自得乐有馀，慎勿遗我音信疏。
珠江春泛,明末清初,陈恭尹,赵佗城下趁归航，片席盈盈挂夕阳。一郭映山花竞发，万家临水柳争长。金尊且自论贤圣，青史谁能辩霸王。闻说海滨今弛禁，钓竿随处有沧浪。
送劳书升观察赴召入都便道归石门省觐二首 其一,明末清初,陈恭尹,黔山一线走滇池，转粟曾供百万师。盖代勋劳天上识，暂时膏雨岭南知。盛年早定千秋业，信宿真成九罭诗。当日声名推第一，即看雄略又如斯。
送劳书升观察赴召入都便道归石门省觐二首 其二,明末清初,陈恭尹,石门秋好片帆间，十载王程此日还。常恋白云依子舍，暂移卿月到家山。麒麟作脯餐能具，獬豸为衣舞亦斑。双白堂前开一笑，吾儿功已著平蛮。
冬至后一日同吴园次曹石闾吴隼庵柯寓匏集梁药亭六瑩堂分得齐字,明末清初,陈恭尹,出郭青樽不俟携，东南名俊一时齐。星占牛斗双龙外，地是仙人五石西。令节易过宜纵饮，彩笺相命更传题。只愁车马催归早，一线能添日已低。
送沈太史典试贵州事竣还都,明末清初,陈恭尹,双飞鸾凤翼天居，近典文章出石渠。夜竹已开多士榜，岭梅遥度使臣车。惔焚岁月三秋后，历乱云山百战馀。此去彤庭知有献，天涯唯读治安书。
与柳州江使君磊庵再晤于五羊适有西川督学之擢赋此送之,明末清初,陈恭尹,雪里题诗共烛花，二年春色各天涯。梦寻愚岛先生柳，身系东陵处士瓜。泽国岂期逢五马，文星从此又三巴。独怜别后风流远，丝竹无因问绛纱。
送陈省齐学宪复命还都便道归武昌省觐,明末清初,陈恭尹,三吹鹤曲进离杯，岐路西风鹢首催。游子欲为春草报，乡人争看使星回。文章后劲诸郎得，桃李新花百粤开。且向鹤楼娱鹤发，九天不久鹤书来。
端州道中望峡口积雪分得知字,明末清初,陈恭尹,峡中飞雪浪能为，雪积高林又一时。行客欲沽江上酒，青山如笑鬓边丝。天心复后阳犹战，地气南来世未知。赖有兔园同授简，郢歌能和莫教迟。
沥湖冬泛,明末清初,陈恭尹,蔬圃人家渐作林，沥湖名胜只于今。堤连双峡为开阖，气与长江共浅深。故国豪华年少梦，片帆风雪老来心。杖头尚识星岩路，十里荷香未可寻。
玉屏风看梅,明末清初,陈恭尹,玉屏风峭客来稀，玉树珑珑透夕晖。无土亦应湿石乳，有花唯是点仙衣。鸟迷雪色栖难定，云恋寒香驻不飞。莫倚罗浮曾入梦，和羹人自梦岩扉。
龟峰白云为徐凤池赋四首 其一,明末清初,陈恭尹,龟趺结苔发，虬松长鳞鬣。寂寞丘垄平，秋虫吊寒月。
龟峰白云为徐凤池赋四首 其二,明末清初,陈恭尹,涕泣谁家儿，白马来何处。不识阿母坟，三匝坟前树。
龟峰白云为徐凤池赋四首 其三,明末清初,陈恭尹,一蹶陨平芜，神灵为汝道。下有思子人，上有伤心草。
龟峰白云为徐凤池赋四首 其四,明末清初,陈恭尹,负土即旧茔，招提开法雨。谁知青莲花，结子中心苦。
送蒋莘田大参之任河南提学五首 其一,明末清初,陈恭尹,珠江甘雨晓来收，五两轻风引使舟。父老夹衢齐下拜，福星从此又中州。
送蒋莘田大参之任河南提学五首 其二,明末清初,陈恭尹,暑风泥雨遍城闉，多少无家太息人。亲为遗黎寻旧屋，绿萝坡上驻车轮。
送蒋莘田大参之任河南提学五首 其三,明末清初,陈恭尹,半为民舍半为兵，箕帚刀锥日有争。犹识汉廷强项在，八旗低首避骢行。
送蒋莘田大参之任河南提学五首 其四,明末清初,陈恭尹,昔时荒草接城东，今日弦歌满郭中。三十六年兵燹后，赖公重启太平风。
送蒋莘田大参之任河南提学五首 其五,明末清初,陈恭尹,连开书院育人文，南海宫墙气象新。曾是童年灯火地，门前桃李两重春。
明妃怨,明末清初,陈恭尹,生死归殊俗，君王命妾来。莫令青冢草，生近李陵台。
题乌丝红袖图为王黄湄都谏三首 其一,明末清初,陈恭尹,花雨林烟自暮朝，清溪流水入红桥。蛮笺捧出纤纤手，如此诗人未寂寥。
题乌丝红袖图为王黄湄都谏三首 其二,明末清初,陈恭尹,榛苓常有美人思，今日披图若见之。孤凤自鸣天上疏，一阳阴管卷中诗。
题乌丝红袖图为王黄湄都谏三首 其三,明末清初,陈恭尹,北仕燕都西住秦，南来使节动星辰。多年已作罗浮梦，满眼梅花树底人。
题烟波渔父图,明末清初,陈恭尹,卷却丝纶付一竿，世间无处问严滩。客星自落江湖上，只有孤山处士看。
题枫江渔父图为徐虹亭二首 其一,明末清初,陈恭尹,烟雨江头一钓丝，扁舟行止更由谁。渔人已入兴王梦，枫叶芦花似未知。
题枫江渔父图为徐虹亭二首 其二,明末清初,陈恭尹,燕台风月不曾孤，爱写吴山入画图。威凤偶然来阿阁，白鸥原只恋江湖。
题翁小愚大参小影二首 其一,明末清初,陈恭尹,蒲团高坐此为谁，戴笠乘车各一时。欲为天人开眼目，正须儒者旧须眉。
题翁小愚大参小影二首 其二,明末清初,陈恭尹,受命当年记饮冰，此心无染即禅灯。紫薇分省含香署，风味居然一老僧。
冬夜高峡同屈翁山联句二十韵,明末清初,陈恭尹,食雾嘉鱼出，含风顾兔摇。冲寒从郁水，首路指高要。入峡乘寒月，依沙候早潮。榜人愁梦短，渔子恨歌遥。石束牂牁势，山分大庾条。双厓高易削，半壁涨难消。上下多猿影，潺湲似凤箫。峰留天一角，霞作海孤标。化石怜贞女，看棋忆古樵。羚羊潜水裔，鸲鹆閟山椒。白玉参差笋，丹砂尺寸苗。霜苞开橘柚，土布卷巴蕉。金渡龙须席，琼州孔雀翘。舳舻争入贡，洲岛已全招。虎豹关门壮，鼋鼍窟宅骄。飞楼淩缥渺，涌塔出云霄。建节雄枢府，回岩俨斗杓。黄门喧鼓吹，赤社盛弓弨。鲙鲤筵方启，羹梅味正调。野人趋宴喜，竟夕倚兰桡。
雯光宴集用吴刺史园次扇头原韵即席赋,明末清初,陈恭尹,送客分题是隔年，客来已度九秋烟。似从岭海酬诗债，先向端溪问砚田。寒雪未回中夜棹，暖风初试小梅天。使君地主能开社，菊径犹多泛酒钱。
寄王将军孝扬,明末清初,陈恭尹,海陬别日枉新诗，妙画清才举世知。鸟在榆枋吾自笑，凤翔霄汉见何期。巫贤益大先臣业，吉甫曾将六月师。岭外小民怀世泽，几时膏雨更南垂。
哭庞甥东侣孝廉二首 其二,明末清初,陈恭尹,见汝成童外祖前，今看行状倍潸然。传书止有中郎女，作赋才过贾谊年。貂敝长安频是客，凫飞叶县未成仙。白头老母伤何极，奉养犹资汝弟贤。
题惠倅俞介石行乐图时摄篆,明末清初,陈恭尹,骥足方开迥绝尘，弦歌随处有阳春。知君不愧罗浮吏，满目梅花梦里人。
赠顾六纪 其一,明末清初,陈恭尹,三城夜燕共衔杯，日出东方未拟回。海内故人吴地遍，因君一一问年来。
赠顾六纪 其二,明末清初,陈恭尹,海不扬波已十春，时来西北又边尘。凭君下笔开生面，借取淩烟阁上人。
送梁叠石广文之任定安,明末清初,陈恭尹,骅骝俱是取长途，琼岛迢迢海一隅。黎母山前新绛帐，老人峰下旧师儒。地非异域风全隔，路有同心调不孤。虽曰倚闾应念远，粤乡犹胜仕皇都。
送引眉侄,明末清初,陈恭尹,东归且勿叹途迷，大鸟将飞翼自低。六月正宜鹏羽息，九天终见雁行齐。
杂诗,明末清初,陈恭尹,二月桃始华，鸣鸠拂其翰。何以遣忧伤，青樽命游观。客有燕赵人，临流发清弹。一鼓霜霰零，再鼓凝冰散。萧萧征羽声，举坐皆窃叹。归来酒力薄，安寐不至旦。雄剑鸣鞘中，夜起视星汉。
写碑惠州泮宫屡醉叶御六卫立组学署即事赋柬,明末清初,陈恭尹,白头游兴未能忘，几度西湖上画航。失路久为狂阮籍，写经仍是懒嵇康。宵来泮水添圆月，雨后遥峰近女墙。谁道广文官独冷，醉人新酿荔支香。
送黎方回归耕罗浮二首 其一,明末清初,陈恭尹,先世诗篇刻已成，罗浮归去好躬耕。知君幽意无终极，更向丹崖自勒铭。
送黎方回归耕罗浮二首 其二,明末清初,陈恭尹,丰啬从来理必均，况于取义与成仁。舍生已是前人事，应将长生与后人。
题梁叠石母冯太君节孝册,明末清初,陈恭尹,结缡七月已无夫，身后初生藐尔孤。矢死诗成辞父母，未亡人在有翁姑。三冬对火寒书荻，孤幌残灯夜辟纑。今日俸钱能反哺，佳儿名已列师儒。
祝黎方回,明末清初,陈恭尹,板桥东望是扶胥，照水无劳拔白须。此日合为山院长，当年曾是羽林孤。柳栽宣武围皆抱，柏近王裒树亦枯。酌酒寿君还自笑，一般霜雪各头颅。
梁药亭招集六瑩堂观六瑩古琴同诸公作歌,明末清初,陈恭尹,昔人斫琴贵其声，梁君得琴堂以名。六瑩堂诗走天下，人因诗好知琴精。酒酣拂拭呈上客，四座观之皆动色。断纹半作龙蛇形，古漆总如金铁蚀。梁君得此三十春，书斋终日伴闲身。发扬宫征在笔墨，清风沕穆还天真。陶公无弦得其意，君琴有足一无二。不遇其人不敢修，旧新杂糅虞非类。吾闻舜琴五弦象五行，当年揖让称平成。少宫少商自文武，三千年内多戈兵。乃知极备不如缺，为君一弹再三歇。
以香瘿杯为魏和公寿系之以歌,明末清初,陈恭尹,南州炎德多芳草，丹桂玉兰皆合抱。珠厓有树更绝伦，独发清芬自枯槁。松枝成珀待千年，朽木为芝质屡迁。此香凝结乃异是，皮肤脱落馀贞坚。寄君瘿杯大如斗，为君满引无疆寿。箕瓢可挂不闻声，惠瓠能容宁用掊。翠微腊月梅花浓，散作琼瑶落酒钟。万里知交各南北，几人同上金精峰。君不见南极老人旁，客星每夜生光芒。其占为世多寿者，斗牛之野斯其昌。更闻月出天街北，天下从兹皆喜色。犯座应须太史陈，此星或是严滩客。举杯邀月月何言，饮罢看杯意独存。既用馨香比明德，还因错节念同根。
王础尘载酒北郊招同诸子集白云庵即事成歌,明末清初,陈恭尹,北风日夜来，萧萧满城铎。扶筇拥褐欲何之，我欲升高望南国。千峰飞舞向朝台，白云小院叩复开。门前古木立千尺，竹阴埽地无尘埃。溪水韸韸野田下，断续山桥度车马。半为斑白半少年，尽是平生素心者。山亭布席大白浮，野花折取传觥筹。酒酣客起迭击鼓，鼓声悲壮惊林丘。斯亭昔是名王垒，石阙遗碑勒胡字。四十年来骨已灰，行人尚洒三城泪。何不令九牛倒曳掷泥沙，何不令牧儿一炬为平地。天河尽挽洗山川，红日高飞走魑魅。为君击鼓击复催，一阳天地今将回。愿进中山千日之酒杯，杞人之忧安在哉。
西湖秋月歌题臧介眉卷,明末清初,陈恭尹,月之可爱虽在水，有水无山非备美。人间好月是西湖，湖光即在山光里。三十年前湖上游，十度月圆湖外起。霜飘忽满六桥中，镜飞直印三潭底。四山隐映出楼台，百尺虚明见鳣鲔。是时丝竹在湖船，棹入琉璃水际天。闻歌或泊山边寺，煮茗遥深石上泉。君游与我谁先后，把卷沉思叹良久。何年高谢罗浮云，会须更买馀杭酒。
答别季伟公,明末清初,陈恭尹,十年君作归山思，预算别时无限事。及到君行既有期，匆匆不暇言文字。君来之日父在堂，一官转侧浮山阳。危疆百战功未录，举家幸脱豺与狼。客庭诗礼三城下，英妙年中推作者。中郎倒屐赠图书，王孙飞盖同游冶。岂期留滞事多艰，旅榇悲凉百粤间。浈江南下分台岭，章水东流隔玉山。四望乾坤何乃狭，西行且欲弹长铗。月中联句共星岩，雪里移舟傍高峡。循州太守仙人徒，著书日日临丰湖。长歌短韵互赓答，争雄角胜相瑕瑜。石楼大小闻曾陟，有石如台高百尺。登台列坐拔其梯，不是诗成归不得。君才峻险多锐思，月胁天心未足奇。马卿善病尚能赋，原宪长贫徒尔为。乡园昨日传消息，八叶恃君延一脉。三月谁耕墓下田，六桥已废先人宅。因兹感叹急言旋，及此清秋理客船。章贡滩平收潦后，维扬江静刮风前。馀杭形胜称都会，好结茅茨向郊外。鹤发慈亲倚杖看，斑衣稚子提携拜。文章前辈几人存，继起今知有后昆。访旧不妨寻白社，怀才应复向都门。一言为赠何容苟，况子青年余白首。昔贤汲汲惜分阴，古圣皇皇惟敬口。时来已怆别离心，避暑贪眠又废吟。酬君长句惭牵率，莫当诗看只当箴。
为黄驭远题其祖黄文简公画像次其自题元韵,明末清初,陈恭尹,百年天地真如寄，达士千秋名自异。与时用舍有机衡，过眼浮云等游戏。黄公岳岳立先朝，直道不逢真宰忌。玉殿传胪简在心，词场掉鞅如丝辔。六卿掌礼协神人，九重入告回天地。和羹鼎鼐到何难，脱屐山林归若弃。祖道争看少傅疏，征书屡召山人泌。退身所幸属时平，遗荣岂必须年至。家似金张七叶貂，姓同黄绮商山四。绘工初写颊边毛，诗笔自抽囊底智。仙姿道骨落丹青，铁画银钩传指臂。先正风流渺莫攀，后生愿睹何由觊。文孙相遇五羊城，开函使我生遐思。章服如瞻汉代仪，纪年尚识神皇字。满前光霁蔼可亲，纸上须眉殁犹视。别写持竿著鹿冠，想见当年好幽致。尹生公后百馀年，不偶于时甘弃置。江海难消涕泪痕，斗牛自掩干将气。皓首无从博酒温，终身已分餐菱芰。不敢披公第一图，愿与别图居第二。
端溪别黄驭远,明末清初,陈恭尹,半年聚散不曾停，十日端州倚称情。洗砚高卑分品格，解衣磅礴论平生。空江秋涨洄洄急，古寺菩提叶叶声。有约重阳能到否，扁舟先下五羊城。
同王孝扬将军集吴大司马三水舟中次韵,明末清初,陈恭尹,星座临双峡，霜威肃九秋。有人乘野舫，昨夜度江流。天静山如画，风高白可浮。庾公清兴在，不用赋登楼。
吴大司马泊舟三水予挈白菊遗之适王将军在坐即事联句十一韵,明末清初,陈恭尹,良会秋将尽，维舟日尚长。江山瞻节钺，草木被文章。海国从无冻，絺衣未觉凉。残阳移岭外，新雁度洲旁。西北双流合，参差万幕张。倚窗杯在手，对菊月横床。冷艳依人淡，寒英入座香。堆盘疑积雪，拂槛欲凝霜。珍重高贤赠，苍茫逸思狂。兴馀仍秉烛，风定更闻榔。归路吟清句，怀中有夜光。
答叶桐初,明末清初,陈恭尹,虎丘南望得浮丘，千里脂车路已悠。暑月见君从北至，清秋闻说又东游。长贫可有青山买，善病如将白发谋。多谢高飞云外鹄，忘机吾已狎沙鸥。
送张两如归河南兼柬蒋莘田学使,明末清初,陈恭尹,平原莽莽草连空，二十年前识汴宫。嵩室数峰明野外，黄河一曲落天中。含香旧署归何远，过岭新篇调尽工。相送海头何限意，因君遥问鲍家骢。
送曾韬人太史归晋江省觐,明末清初,陈恭尹,一时车马咽河津，继世论交意倍亲。五岭旧阴棠树在，八闽归兴彩衣新。江乡菊酒消长夜，驿路梅花放小春。到日趋庭问遗逸，芦中休道更无人。
献祝大司马吴公,明末清初,陈恭尹,南交命宅古尧封，司马临边乐事重。地束西江为两峡，天垂北斗作诸峰。遐陬斥堠宵无警，绝岛梯航岁自供。淡淡水田馀滞穗，疏疏梅蕊点深冬。寒轻小郭晴光满，野霁浮烟瑞气浓。千里藉裾听鼓角，一方黎献乐陶镕。沙场宿将输兵略，当代词流避笔锋。行处管弦鸣马上，坐时歌舞在艨艟。雕栏并立人言鸟，金埒群嘶血汗龙。海内声华推泰岱，卷中诗句拟芙蓉。尽分月奉归贫士，间采刍言及老农。共颂我公清似水，更歌天保茂如松。伫为曲蘖调神鼎，已见勋猷勒景钟。
端州至日黄敬旃进士招同叶渊发周维念集七星岩,明末清初,陈恭尹,吴越相思心万重，扁舟何意聚萍踪。青尊节序当长至，红树溪山属暮冬。怪石嵯峨飞作室，乱云奇变叠成峰。老夫屡到犹难舍，上客天涯得几逢。
送何左王入罗浮兼答留别之作,明末清初,陈恭尹,寰中花鸟正春新，四百罗浮日日春。送子不堪临水别，昔年曾是住山人。紫芝三秀餐无尽，灵药千溪采未匀。况复冥鸿谁得慕，白鸥虽近亦难驯。
赠远斋和尚,明末清初,陈恭尹,度岭为游子，飘然二十春。重逢成老大，一悟彻天人。无缝衣常暖，非台镜不尘。桃花今又发，消息可谁真。
清明后一日舟泊端江骤雨忽至望王础兄寓阁不得相就承诗见贻次韵奉答,明末清初,陈恭尹,潇潇淅淅满河干，小阁扁舟各坐看。旧雨恰来云自合，新烟初试食犹寒。悠扬逝水心俱远，只尺行泥路亦难。自有晴空生旭日，高天不用羡飞翰。
上巳后一日王孝扬将军招同张桐君梁药亭屈翁山张超然家献孟集倚剑堂时牡丹盛开即事分赋,明末清初,陈恭尹,折简相招路未遐，群贤毕至兴弥嘉。春风好续兰亭会，南国今开洛下花。戏彩衣边疑舞袖，惊人诗里见馀霞。明朝定有江郎笔，传出山阴内史家。
又得五歌,明末清初,陈恭尹,身在簪缨志薜萝，登坛年少古谁过。彤弓棨戟清风在，曲槛疏帘暇日多。会向交南标一柱，曾从天上挽明河。青春解带尊垒外，坐对名花奏雅歌。
四月十日潘亚目招同王础臣汪寓昭查德尹徐序仔梁药亭林叔吾王紫巘集视苍楼送春分得八庚,明末清初,陈恭尹,郭中登阁万峰呈，笑指江帆历越城。远道未知芳草歇，高窗先见夏云生。衰年作别唯须酒，空谷相求岂待莺。尚有此宵春不尽，归途无惜月同行。
送查德尹,明末清初,陈恭尹,前年君自潇湘至，江上维舟初擘荔。今年荔子尚青青，数日扁舟不肯停。问君此别将何适，五月风涛下洞庭。君山一点青在眼，江汉双流何限情。送君心已登黄鹤，更向天边念脊令。
赠汪寓昭,明末清初,陈恭尹,三十年来心未已，一片西湖梦中水。闻君宅外有名园，湖山移入杭城里。花边放棹夜不归，日上高春眠正美。人生快意须行乐，世上浮云空复尔。君不见东方大夫神仙子，金马陆沉饥欲死。公孙开阁号平津，共宿故人犹布被。羁縻薄禄固不堪，溪刻终身亦何以。何如丝竹卧东山，时来乃为苍生起。
胡绢庵宪长入觐都门便道省亲事后还治赋之,明末清初,陈恭尹,归国还乡共一行，豸冠龙节有馀荣。晨昏子舍欢何极，玉帛天门礼已成。万里春风张相宅，满车甘雨赵佗城。谁人解献中和颂，白发狂歌一老生。
送胡绢庵宪长擢任楚藩,明末清初,陈恭尹,才见朝天息八驺，又闻恩命下炎陬。紫薇卿月临荆楚，棠树清风接岭头。千里溟濛沾旧雨，一帆轻便挂新秋。家庭且喜平安近，数日书邮是蓟州。
寄欧阳香山石臣,明末清初,陈恭尹,几度逢君在客踪，每从人口识仁风。独培元气蛮烟外，手播阳和海县中。九老溪山同白傅，大家文字继忠公。寄来珠玉新盈箧，昨夜光芒屋角东。
朱式金招同王础尘张桐君潘函观朱子成周夏声周维念王紫巘集东郊珠会亭分得五歌,明末清初,陈恭尹,新结茆亭匝碧波，清尊邀客更能过。天连浦溆帆争入，山杂云霞晚渐多。暑气乍消闻急雨，野风轻度送馀歌。升平旧事从今复，胜赏其如白发何。
送严止峰归拜双亲寿,明末清初,陈恭尹,海上浮蓬岛，遥遥到惠阳。君寻三秀草，归奉万年觞。崖石铭应遍，天鸡听未忘。故滩垂钓地，老脚为谁长。
寄贺王花县,明末清初,陈恭尹,万峰深处邑城开，经始今烦盖代才。彩凤远衔丹诏出，双凫遥共驷车来。上公府外棠阴迥，大将坛边雁阵回。伫见循良封卓茂，一家勋业满云台。
蒋莘田学使自河南寄示新刻赋寄二首 其一,明末清初,陈恭尹,敢言汉代朱槐里，善述龙门太史公。已化文风来岭外，更移时雨到天中。新栽桃李春争发，一顾骅骝野遂空。闻说河清方献颂，大梁佳气正葱葱。
蒋莘田学使自河南寄示新刻赋寄二首 其二,明末清初,陈恭尹,别来吟兴定何如，老树庭边客渐疏。积水在门梅雨后，新蝉依岸荔香初。中州纸贵今时赋，少室峰高昨日书。犹记去年相送地，粤人千里拜干旟。
魏子冲司马擢理军府时令子官桂林赋此志贺,明末清初,陈恭尹,桂江云接粤江云，小凤文如老凤文。两地山川非远隔，九皋鸣和日相闻。新开骥足俱千里，更绾铜符理六军。魏绛自来多胜算，歌钟先见锡殊勋。
过徐拜石横潭村居,明末清初,陈恭尹,云满空江覆渚葭，诸峰佳处不全遮。十年有约横潭路，一棹初寻处士家。深巷暮蝉和细雨，短篱疏树带高花。此来卜隐兼耕读，相过从今未有涯。
次答闻一老僧,明末清初,陈恭尹,行脚轻千里，高年近百春。虽云方外士，犹是老成人。水笔随山笠，孤琴伴独身。曹溪亲到后，何者是埃尘。
送陆英德之官云州且以为寿,明末清初,陈恭尹,英州三百里，处处石如云。何事云州去，清猿夜夜闻。砂从勾漏得，路到岭头分。别后思仁政，梅花是使君。
柬佟静公,明末清初,陈恭尹,时来常善病，几月掩柴扉。闻发西江棹，新从象郡归。远知鸿鹄志，秋及雁行飞。千里埙篪合，新诗定不稀。
为李立斋题其尊人茂林先生像,明末清初,陈恭尹,冠履非畴昔，丰仪尚俨然。凤池身拜日，鸠杖独归年。笔下啼山鬼，诗成泣蜀鹃。开元旧供奉，原是李青莲。
送李茜为孝廉谒选都门便道萍乡访尚渑其王孙,明末清初,陈恭尹,风前一揖五羊城，树树寒梅送子行。计日便为民父母，多年犹恋老师生。楚江地迥收萍实，燕市歌长散筑声。若到青春怀茂宰，王孙芳草总含情。
赠孙观察,明末清初,陈恭尹,昨从公宴识清颜，高论超超出世间。书案前头唯紫石，射堂南面是青山。珠官星纪分三楚，玉节风行带百蛮。不为遐方资伟略，老成应已列崇班。
端州雨中乏香率成二绝句柬翟五吉广文二首 其一,明末清初,陈恭尹,湿云和雨下空堂，至后阴阳亦觉长。今日旅中寒袖手，拟从荀令乞馀香。
端州雨中乏香率成二绝句柬翟五吉广文二首 其二,明末清初,陈恭尹,黄旗峰下千年树，石室斋头独坐人。虽是广文毡最冷，一星遗火亦成春。
题真际上人坐石图,明末清初,陈恭尹,真中真际果谁真，一串珠随七尺身。坐断石头庵外路，年年滑尽去来人。
李华西司马招饮郡斋赋谢,明末清初,陈恭尹,五羊城里枉过从，帝里归来此再逢。几案纷然开万轴，郡斋闲甚对诸峰。公馀自酌唯杯水，客至何劳命酒钟。犹带凤池高格在，李膺门地本名龙。
次和严藕渔宫允南归述怀四首 其一,明末清初,陈恭尹,朝回犹著住山衣，如此行藏古亦稀。双阙有云龙乍见，九皋无恙鹤还飞。闲携青史新书草，笑问黄花旧钓矶。滩上羊裘今在否，秋风鲈鲙未云非。
次和严藕渔宫允南归述怀四首 其二,明末清初,陈恭尹,高卧宁期召命催，廿年名字满蒿莱。经陈黼座身遥入，宴赐龙楼语未回。纶綍新裁非往昔，冰霜清操是从来。江湖此日归渔父，买断磻溪作钓台。
次和严藕渔宫允南归述怀四首 其三,明末清初,陈恭尹,早将章奏达高旻，车骑雍容此问津。天上赐来闲岁月，江东归去老词人。千峰驱走供渲染，八法精妍杂草真。体物咏怀应有作，岭头添得几重春。
次和严藕渔宫允南归述怀四首 其四,明末清初,陈恭尹,客程能许几时留，缱绻中来不自休。数月为开栽菊径，两旬相并看梅舟。龙蛇君是东方朔，款段吾从马少游。爱此清篇聊属和，未堪传向凤池头。
盐梅二律祝吴大司马 其一,明末清初,陈恭尹,雪色霜姿迥绝尘，生从天一许谁论。已于润物瞻全德，更用馀波养世人。傅说命来王政远，夷吾书在霸图新。南溟天阔风涛壮，国计边防倚重臣。
盐梅二律祝吴大司马 其二,明末清初,陈恭尹,天与和羹绝异才，年年称祝见寒梅。自缘冬日宜人久，故著南枝向暖开。香和清风传五岭，霜笼烟月下嵩台。他时结实垂垂长，霖雨还能应节来。
人日喜晴招王础尘洪药倩潘函观王紫巘集得一山房分得十三元,明末清初,陈恭尹,春归何处不书元，小筑初开近郭门。万里故人同此会，一年新日到前轩。欢无不合宁须酒，忧未能忘且树萱。城市古来多隐地，买山非欲拟桃源。
题顾汉小影,明末清初,陈恭尹,出山云似住山间，南北东西独往还。十载识君曾一笑，卷中仍是旧时颜。
黎立臣救溺纪事二首 其一,明末清初,陈恭尹,腊月寒风塞峡门，山僧为我说迷津。谁知白浪孤舟里，苦海回头尚有人。
黎立臣救溺纪事二首 其二,明末清初,陈恭尹,一棹乘危岂易料，是时风雨正潇潇。知君善庆今无限，及第当年但蚁桥。
双涌文阁落成赋寄黄咸淑郑澹斐诸子,明末清初,陈恭尹,杰阁初开彩翠重，双溪新水跃鱼龙。牂牁远至三千里，云谷高连七十峰。尽敛烟霞归牖户，更罗星宿入心胸。知君本自饶堂构，且绘麒麟第一重。
题徐道冲观泉图,明末清初,陈恭尹,本自无心止与行，出山何似在山清。知君爱坐源头上，流彻千年是此声。
次和刘沛然王础尘广州荔枝词十首 其一,明末清初,陈恭尹,嘉实真能副盛名，一株长作百筐倾。时来野鸟皆舟穴，日至居人自火城。远使定知冰可齧，近车须信夜能明。南天风雨今年恶，大嚼都疑未称情。
次和刘沛然王础尘广州荔枝词十首 其二,明末清初,陈恭尹,树南树北各持竿，掇取枝头颗颗丹。珠玉在前疑我秽，肝肠如此为君寒。根移汉苑栽非易，路隔梅关见亦难。石蜜葡萄那可拟，子桓空羡子乔丸。
次和刘沛然王础尘广州荔枝词十首 其三,明末清初,陈恭尹,潮水村边十万家，短篱高树不全遮。风前似醉酡颜酒，膜里如封系臂纱。匠手剖将和氏璞，清泉浮出魏王瓜。骊珠探后馀鳞甲，片片阳林二月葩。
次和刘沛然王础尘广州荔枝词十首 其四,明末清初,陈恭尹,离枝五日不成筐，色味何能到玉堂。汉驿枉教劳马足，李家空复舞霓裳。止堪作脯供茶宴，合取馀膏付酒娘。口腹累人垂炯戒，昔贤一疏自千霜。
次和刘沛然王础尘广州荔枝词十首 其五,明末清初,陈恭尹,不因人热气仍烘，草木遥于大化通。汉火欲兴符自赤，楚萍将霸实先红。生无北向非怀土，老守南枝敢论功。待得馀甜归齿颊，只堪唐突小儿童。
次和刘沛然王础尘广州荔枝词十首 其六,明末清初,陈恭尹,垒垒朱实映清江，树树蝉声绕石幢。估客满笼归别市，山童一饱卧闲窗。尝新已办盐鱼饮，消热唯开汗酒缸。蝴蝶未知无可采，飞来飞去自为双。
次和刘沛然王础尘广州荔枝词十首 其七,明末清初,陈恭尹,谱中诸品遍曾尝，晚熟增江久未忘。快比哀梨那得滓，清如甘露不成浆。已知忧至良堪解，见说颜衰可复光。更有新州香荔好，端溪能隔几城墙。
次和刘沛然王础尘广州荔枝词十首 其八,明末清初,陈恭尹,叶浓波澹好维舟，树底宜披五月裘。守望客同巢鸟卧，买山人作橘奴收。壶觞每就重阴布，攀摘都凭结驷游。胜似虹蜺生落日，石尤风雨过枝头。
次和刘沛然王础尘广州荔枝词十首 其九,明末清初,陈恭尹,王风蔓草已离离，岭海繁花记往时。赤玉朱衣行月令，明珰翠羽系人思。一丸满泛端阳酒，万颗轻悬续命丝。谁是西川杜工部，妓船风浪也成诗。
次和刘沛然王础尘广州荔枝词十首 其十,明末清初,陈恭尹,王逸当年未尽才，曲江能赋见风裁。一时胜会逢吴客，七字题诗满粤台。光焰只应燃火树，圆明端合长珠胎。侧生诮后天门远，谁遗文章落上台。
再次严藕渔中允韵送之归无锡四首 其一,明末清初,陈恭尹,京洛休论化素衣，今时能赋见人稀。蓬蒿自可耽三径，羽猎谁为颂六飞。几日炎威辞瘴岭，片帆秋色下苔矶。茗香酒熟家林近，第二泉边事未非。
再次严藕渔中允韵送之归无锡四首 其二,明末清初,陈恭尹,杜陵常怪汝曹催，孙子成行待舞莱。野竹笋当家宴出，溪花香为主人回。鹅归别沼求书去，鹤放高亭报客来。自是蓬瀛仙伴侣，不妨垂钓任公台。
再次严藕渔中允韵送之归无锡四首 其三,明末清初,陈恭尹,清露行将变火旻，新凉先已满江津。数行白鸟非尘世，一路苍葭念故人。诗谢铅华才愈老，史因游历识弥真。谁怜皓首狂吟者，埽地山中学子春。
再次严藕渔中允韵送之归无锡四首 其四,明末清初,陈恭尹,白驹空谷自难留，日日骊歌暮不休。当暑正思河朔饮，闻琴将附洛阳舟。拟乘筋力方衰候，尽补平生未及游。燕赵齐秦俱有约，与君聊别此溪头。
又次前韵送华子千四首 其一,明末清初,陈恭尹,适体初裁白葛衣，暑中归路客行稀。曾深冀马空群望，却共南鹏六月飞。虹报晚风横极浦，雨添新水漫前矶。长途自足倡酬乐，旅泊劳劳未觉非。
又次前韵送华子千四首 其二,明末清初,陈恭尹,西飞乌兔苦相催，少壮谁能卧草莱。五岭远烦车骑至，一年刚及荔枝回。诗多壮采从心得，笔挟烟岚入纸来。高格近知加变幻，海滨新见蜃楼台。
又次前韵送华子千四首 其三,明末清初,陈恭尹,沧江无畔接秋旻，去住寻常不问津。东下鹭涛催鹢首，北来新雁迓归人。心闲随地栖皆稳，木落诸峰梦亦真。莫恋京华游侠窟，金台焦涸未成春。
又次前韵送华子千四首 其四,明末清初,陈恭尹,炎州无事可淹留，远志知君不自休。终古盘根资利器，百年吾道任虚舟。高凰已识翱翔久，大雅谁歌泮奂游。风雨后期何所定，一杯相别话从头。
再次前韵送王文安四首 其一,明末清初,陈恭尹,老向京华著布衣，文心侠骨世应稀。发同野鹤参差出，身似高云自在飞。沧海路遥多酒伴，太湖家近有渔矶。晨昏且喜莱衣是，岁月宁论伯玉非。
再次前韵送王文安四首 其二,明末清初,陈恭尹,今古无端物数催，百年何处见伊莱。烧残经术言非验，日下江河势不回。墨守敢云坚壁在，火攻时为阿兄来。天涯聚散宁容易，莫忘嵩台与汉台。
再次前韵送王文安四首 其三,明末清初,陈恭尹,西山朝爽控青旻，鸲鹆岩边自得津。蕉叶润于藏价玉，青花浮似泛萍人。结髦刘主聊乘暇，好锻嵇生自性真。一世未知磨几砚，石田开凿过千春。
再次前韵送王文安四首 其四,明末清初,陈恭尹,归心逝水两难留，永夕衔杯咏未休。吴楚暮山横数叠，女牛初月在扁舟。舌存自足期他日，亲老宜能勿远游。想拜北堂嘉庆后，秋溪新膳进槎头。
次答苏友燕,明末清初,陈恭尹,老来常善忘，秋病复频年。笔有千坟秃，胸无一字全。嘉宾淮海俊，新句夜珠悬。未遂投桃报，长江竟放船。
送余信宜初芙,明末清初,陈恭尹,海峤无波郡邑劳，南溟真足养奇毛。三年奏最珠官远，四字题名玉殿高。会见鸣珂归侍从，近乘山屐到林皋。每从良友瞻风义，侠气今时属四豪。
海南云节母寿诗,明末清初,陈恭尹,八千里外儿寻母，四十年来母见儿。昔日婴孩今已老，一时惊喜两成疑。星分婺女光长在，海隔珠厓远不辞。节孝令人生感激，老夫含泪纪新诗。
送湛仲宜北上,明末清初,陈恭尹,科名往往在名门，三十年中见祖孙。鹤和满庭方继响，凤雏新翼已高鶱。逢时文字偏能老，弱冠年华好受恩。会见五云生日下，太平天子正临轩。
赠何东园铨部,明末清初,陈恭尹,四十年来海内名，西风衔命五羊城。妍媸物象归金镜，进退星辰在玉衡。高足渐看登要路，旧交犹自念狂生。炎州秋后波涛浅，想见归舟似叶轻。
赠陈嵩山观察,明末清初,陈恭尹,登坛三十足称雄，况为维桑立大功。百战身存长啸外，千篇诗在古人中。高牙令肃三山月，棨戟寒生五岭风。海宇升平今偃武，文坛从此又推公。
送李殿超北上,明末清初,陈恭尹,青山多处一峰尊，手著麟经日满轩。廿载文坛推宿将，五花骢马自名门。帆樯驿路新霜叶，冰雪关河旧屐痕。虽是云边飞舄近，东风鹏翼好高鶱。
元夜承徐蘋村郑珠江两太史见招以雨不得赴追和诸公韵,明末清初,陈恭尹,雨阻良宵欲树膺，春来佳事莫能承。东南名俊同千里，师弟文章共一灯。授简定多传世咏，不眠空似坐禅僧。江城只尺生雷电，真信龙门未易登。
文昌阁诗寄张西宁娄涿,明末清初,陈恭尹,三年相望眼犹青，千里音书问驿亭。已尽南人归化雨，更开新阁礼文星。地无高下春皆种，家有弦歌夜不扃。想见使君闲更甚，清溪时倚画阑听。
赠别何昭侯吏部,明末清初,陈恭尹,之子天下才，在我梦中久。洎乎相见日，所叹皆白首。浮云变古今，落月思良友。示以录别诗，尚忆河梁手。丈夫系气运，出处原非偶。渭滨与首阳，异道同不苟。勿以带女萝，而云傲章绶。勿以居廊庙，而顾惭林薮。济物有同心，愿君践台斗。
再次前韵送徐方虎太史,明末清初,陈恭尹,江花如簇映钩膺，廿四春风片席承。沧海尚悬丹阙梦，归程初泊石门灯。橐中长物无过砚，卷里新诗半为僧。七洞天前野人宅，几时携杖更同登。
走笔送沈山隐,明末清初,陈恭尹,本为能赋客，书剑亦从军。近逐随阳雁，天边恋旧群。五车梁惠子，八咏沈休文。好到京华日，题笺寄白云。
次和王孝扬将军留别韵且以送行四首 其一,明末清初,陈恭尹,如何为此别，江上早潮生。树是甘棠旧，军犹细柳名。简书恭帝命，杯酒恋朋情。便挂云帆去，高高隔玉京。
次和王孝扬将军留别韵且以送行四首 其二,明末清初,陈恭尹,妙龄专节钺，经术历儒生。星应三台座，期当五百名。威能兼子惠，高亦近人情。父老攀留意，犹思入帝京。
次和王孝扬将军留别韵且以送行四首 其三,明末清初,陈恭尹,清标如玉树，四座觉风生。语有超超目，居无赫赫名。上天霖雨梦，九罭衮衣情。北望张平子，为君赋二京。
次和王孝扬将军留别韵且以送行四首 其四,明末清初,陈恭尹,开府重临日，当年岳降生。千秋常自命，三十早成名。奕世恩威地，童时钓弋情。羊城非不恋，麟阁在西京。
寄祝胡朝翰年伯,明末清初,陈恭尹,海隔红尘不闭门，东风携杖木棉温。今时父辈人无几，先代遗民君独存。霜雪满头肠自热，水天多浪昼常昏。著书岂必沉吴井，韦氏传经有子孙。
送李方水梁叠石两广文还琼州,明末清初,陈恭尹,不惮朱厓远，微官为老亲。联翩渡海楫，去住倚闾人。路迥分茅接，天开五指新。及门方伫望，行矣及深春。
送翟五吉令宣城,明末清初,陈恭尹,江城如画昔曾游，君去双旌正及秋。百尺照心供奉水，一帘新雨谢公楼。地多文藻今维烈，山足茶梨晚始收。自有仁风扇浮俗，更看清誉满皇州。
次答汪晋贤,明末清初,陈恭尹,绝无长处但疏慵，三径虚劳上客踪。行傍野花同踯躅，坐依林竹笑龙钟。诗能穷我宁论命，酒未忘忧且驻容。犹喜秋来多快事，联珠贻赠屡开封。
寄戴念庭三尊,明末清初,陈恭尹,经岁旌旗驻菊坡，罗浮秋色近如何。三山仙路城头迥，四百名峰入座多。更借寇君劳主眷，重临黄相起舆歌。西风开宴调云母，彩服承欢佩绶过。
重阳前二日李尚卿孝廉过坐晚成堂月下小饮同钟裴仙处士侄汝侯二儿赣励同赋,明末清初,陈恭尹,一杯留子坐更前，沙饭藜羹亦畅然。节到重阳犹二日，人归万里是经年。疏篱问菊方抽蕊，新月窥池欲上弦。莫笑白头狂喜甚，从来风雅贵薪传。
祝张盐宪二首 其一,明末清初,陈恭尹,父兄关内建侯封，帝用和羹说命重。丹诏黄河盟一带，青霄华岳见三峰。著书共许追班马，补阙曾闻侍衮龙。昨月拜持旌节出，榻前天语赐从容。
祝张盐宪二首 其二,明末清初,陈恭尹,南天鸿雁俨成行，东土篱花亦渐黄。英岁未须论献寿，清秋唯报好飞觞。小山招隐虚文藻，大雅维风属庙廊。为问荆州张相国，部民谁是孟襄阳。
客端州得王础尘书次其来韵二首 其一,明末清初,陈恭尹,故人期不至，落月在闲庭。漫有高山奏，谁同永夕听。雄文应彩笔，利器忆青萍。莫但凭双鲤，寒江好放舲。
客端州得王础尘书次其来韵二首 其二,明末清初,陈恭尹,荒鸡宜剑舞，伤雁怯弦惊。岂谓方颓暮，犹闻事战争。春从霜雪长，治以乱离生。屈指论英俊，乾坤几老成。
次答吴熙申,明末清初,陈恭尹,桃花源水渺无津，野艇江云是所亲。宝剑历都逢季札，蓑衣垂钓有玄真。交投缟纻同声旧，字挟烟岚赠句新。词赋敢云淩鲍谢，千秋微尚或堪论。
铙歌 其一,明末清初,陈恭尹,地北天南尽版图，幅员方广古来无。太平只在修文德，枢府临边是大儒。
铙歌 其二,明末清初,陈恭尹,两戒河山未易谙，汉关秦塞剩空谈。而今声教通穷北，天下边防却在南。
铙歌 其三,明末清初,陈恭尹,西水源从六诏开，东方潮自大鹏来。南标汉界铜为柱，北纪侯封岭是台。
铙歌 其四,明末清初,陈恭尹,沥湖南北草青青，新筑湖桥过射亭。宝月台边弓似月，七星岩下剑如星。
铙歌 其五,明末清初,陈恭尹,中天悬月照龙旗，战士连营战马肥。犹带征闽功伐在，南蛮谁复抗天威。
铙歌 其六,明末清初,陈恭尹,花县新开拟筑城，百峰山下久屯兵。居人不掩柴扉卧，舟子无烦蒯剑行。
铙歌 其七,明末清初,陈恭尹,粤海关开海舶过，渔人生计只渔蓑。从今不用愁饥馁，鱼课承恩减已多。
铙歌 其八,明末清初,陈恭尹,火种刀耕只任天，峒瑶安处堠无烟。都人总计堆花酒，斗米年来五十钱。
铙歌 其九,明末清初,陈恭尹,海不扬波万国通，三吴闽浙各乘风。盛时不贵珍奇物，彝舶无多到粤中。
铙歌 其十,明末清初,陈恭尹,碧眼番彝剑在襟，百年贡市海门深。逢人不作中华拜，脱帽为恭自掩心。
铙歌 其十一,明末清初,陈恭尹,铜鼓千峰击浪鸣，十帆过角九帆倾。军中胜算饶奇道，潭滘新开近且平。
铙歌 其十二,明末清初,陈恭尹,广济桥新跨鳄溪，晴波千丈落虹蜺。丰碑深勒蛟龙字，多少行人驻马蹄。
铙歌 其十三,明末清初,陈恭尹,汉法由来重五铢，粤南铜少未开炉。频年鼓铸民称便，村店非钱酒不沽。
铙歌 其十四,明末清初,陈恭尹,淮海盐坚物不胜，广盐力薄却相能。赣关近复通南引，独有湖南怨未曾。
铙歌 其十五,明末清初,陈恭尹,九真方域亦南隅，风雨虽同政化殊。只隔分茅重岭外，连年粟米贵如珠。
铙歌 其十六,明末清初,陈恭尹,大虎门东海共天，承平不废耀戈船。楚烽昨月传双羽，五岭南边只晏眠。
铙歌 其十七,明末清初,陈恭尹,争先人愿睹云星，好士名高彻四溟。节钺古来称独坐，草茅今日见分庭。
铙歌 其十八,明末清初,陈恭尹,凝寒天地一阳新，几树梅花独得春。报答升平无可祝，辕门唯有献诗人。
鲍子韶来自都门以叶桐初送行诗见示猥承齿及因次其韵以志相见之喜并寄桐初,明末清初,陈恭尹,爰居避海潮，鸿雁乘朔风。谁言万里翮，相聚仍南中。截竹作凤鸣，声响犹雌雄。而况耿介士，高视横霜空。君自燕山来，吐气如云虹。片言赴知己，长揖辞群公。都门盛饯送，珠玉萃其躬。故人有新句，愈工而不穷。何因假羽翰，清啸此宵同。
赠马侯乾庵二首 其一,明末清初,陈恭尹,翩翮词赋擅风流，早岁朝天已拜侯。自请长缨来北阙，独提精骑赴南州。旗常事业千秋定，闽越烽烟一战收。三十登坛君更少，路人争识旧弓裘。
赠马侯乾庵二首 其二,明末清初,陈恭尹,海接遥天万里清，十年旌旆是长城。东南地遍甘棠树，父子名高细柳营。马上龙腾论剑罢，酒间谈笑报诗成。草茅愿见非今日，邂逅良宵倍称情。
即事赠木月宗兄,明末清初,陈恭尹,丝丝微雨滴嵩台，僧舍逢君笑口开。家世共为多难后，源流同自有妫来。风生高论添茶碗，烛继馀欢入酒杯。未信溪山久寥寂，一阳消息在寒梅。
送周鲁望,明末清初,陈恭尹,经年为粤客，潮海隔西东。不谓将归日，相寻旅病中。道途方雨雪，舟楫慎寒风。尚有罗浮兴，重来问葛洪。
题吴拔庵总戎大树轩,明末清初,陈恭尹,高牙大戟照城隈，新架榕阴别馆开。过客直教迷旦暮，清天长自响风雷。时来好鸟添诗思，日送轻凉入酒杯。共识将军名大树，请看勋业满云台。
寄高谡园都谏,明末清初,陈恭尹,珠江别后水盈盈，一疏朝端震直声。健翮竟酬鸿鹄志，高天同仰凤皇鸣。叔孙议礼能尊主，绮季疗饥岂近名。怀袖尚存三绝在，可无新句寄生平。
寄陈仲夔庶常兼呈尊人省斋先生,明末清初,陈恭尹,郊园饮饯忆依依，五耀珠中子最辉。遂有长风抟大翼，不妨宫锦作莱衣。玉阶只尺兼君父，彩笔千秋定是非。为报汉家诸太史，德星今已聚王畿。
送陈嵩山观察赉捧入都,明末清初,陈恭尹,万年枝上啭春莺，献寿年年万国情。建节去为朝集使，请缨曾是弃繻生。宫门玉漏花中听，驿路银鞍雪里行。功在旗常人共识，且将吟咏答升平。
题李尚卿小影,明末清初,陈恭尹,至人齐出处，之子自闲闲。即此涉长道，犹如栖旧山。歌吟开笑口，风月霁清颜。努力前途事，莱衣幸可斑。
赠汶上郭晋公,明末清初,陈恭尹,鸿雪高踪未易寻，逢君三度已如今。经年怀剌无投处，一日维舟遂此心。客里杯盘元夜永，烛前风雨峡江深。家门说是同声旧，且向羲爻庆盍簪。
元夜家木月招同王础尘紫巘乔梓欧明水集一持上人华严精舍灯下咏水仙花同用十三元韵,明末清初,陈恭尹,同人复得共清尊，野外幽期日易昏。禅室有灯还卜夜，仙花无土亦盘根。罗浮瑶草何繇拾，姑射冰肌未可言。又是一年春到也，白头相对倍销魂。
送黄畏斋,明末清初,陈恭尹,燕返鸿归各是家，寻常来去未云赊。犹悬燕市千金价，已种河阳百里花。别浦有人歌恺悌，大才无梦寄烟霞。由来老骥能先路，莫向东风惜鬓华。
次答沈玉亭见访之作即送之归杭州,明末清初,陈恭尹,带郭开畦别作村，种瓜人老复谁论。清谈偶步袁生趾，多辙深惭孺子门。绝调一时佳句在，同风千里片心存。白头未忘西湖路，无计从君买绿尊。
题董文敏字卷为鲍子韶,明末清初,陈恭尹,江海心期澹荡，烟霞笔墨沉酣。一幅云间山水，倩君携到天南。
次和张观察元日作,明末清初,陈恭尹,频年岁旦寄郊扉，白首青春事每违。幸有清风来赋诵，更于仁政得因依。全收紫萼梅初结，半卷红芽蕨渐肥。犹恋倡酬未归去，旧山猿鹤莫相非。
寄怀梁药亭三首 其一,明末清初,陈恭尹,榜下无人不曰宜，丹山凤老始飞时。知名贾傅曾非少，擢第孙弘较尚迟。遂有丝纶贻父母，且无霜雪到须眉。花砖日暖趋朝暇，写寄南中别后诗。
寄怀梁药亭三首 其二,明末清初,陈恭尹,珠江腊后戒征航，万里金台道路长。赖有君恩移日月，始知天榜待文章。同人在处交相庆，异梦行时早报祥。岭海近来萧索甚，回天期尔续文康。
寄怀梁药亭三首 其三,明末清初,陈恭尹,比来频得欲归音，知尔青山恋恋心。玉匣日疏鸲鹆砚，石床秋冷凤皇琴。一官似是添贫计，浃岁应多久客吟。翰苑此时声价重，莫将文字卖鸡林。
姚钦山邑侯招燕署中赋谢,明末清初,陈恭尹,馀生久矣付烟萝，竹杖芒鞋此暂过。幸枉旌旗临委巷，更劳弦管为高歌。琴堂月上清晖满，梓里春归白发多。不是使君饶美酒，有怀明发欲如何。
次答程荆山,明末清初,陈恭尹,瓠子歌成叹有馀，六龙沉玉礼河渠。乾封汉帝犹传诏，谏猎相如未上书。空谷有人还饮犊，沧江无浪欲枯鱼。劳君诗句遥相问，只尺三城亦索居。
象山书院诗和新邑诸公,明末清初,陈恭尹,象山门巷为谁开，古院荒池并是苔。犹有老成思旧德，瓣香时入巷中来。
送陈六箴州佐摄篆永安,明末清初,陈恭尹,宦途难得是闲身，暂借弦歌百里春。僻县最为无事地，深山仍作著书人。蛮夷大长龙川迩，春睡先生鹤观邻。往迹未应无慨叹，新诗遥为阿兄陈。
赠武笔山父母,明末清初,陈恭尹,秦关百二倚天开，间气钟为不世才。已骋奇谋平蜀垒，更悬高价上金台。文章传诵都人久，爽气新随驷马来。白首青门种瓜客，快看甘雨下蒿莱。
同王础兄自端州还晚成堂何孟门已先至夜坐有诗次韵二首 其一,明末清初,陈恭尹,良朋良晤不胜情，细数扁舟出峡程。正是秋宵逢二八，月轮西没日东明。
同王础兄自端州还晚成堂何孟门已先至夜坐有诗次韵二首 其二,明末清初,陈恭尹,点点清霜变黑头，年年髀肉笑荆州。谁能清夜还忧世，共卧元龙百尺楼。
送季伟公之惠州,明末清初,陈恭尹,七洞天边路未遥，松风亭下草萧萧。使君鲍靓能开社，倦客相如早见招。九日有花霜欲降，万峰环水雨初消。知君湖上添归兴，家近馀杭第六桥。
送连双河之增城赴冉侯平川罗浮之约兼怀张菊水二首 其一,明末清初,陈恭尹,四百名峰日日春，重阳天气似秋新。都亭作客逢邛令，桂酒邀欢有蜀人。辟谷正须云母粉，救时真现宰官身。菊坡旧菊今芜绝，拟及花时一问津。
送连双河之增城赴冉侯平川罗浮之约兼怀张菊水二首 其二,明末清初,陈恭尹,去年倚棹正残荷，羚峡珠江得数过。相识白头差恨晚，论交尘世本无多。谈深永夜杯盘冷，学到忘筌气象和。此去罗浮成大药，野人无复紫芝歌。
送蔡虞长之官大浦,明末清初,陈恭尹,薄禄东南远，潮阳古郡偏。虽云为养日，犹是读书年。小郭边闽地，连峰际海天。鹏飞知有以，官暇莫徒然。
讯祝子坚因其婿邵重曦寄之,明末清初,陈恭尹,兰溪遗老近何如，两载天南信渐疏。箬笠定知随野艇，羊裘何处钓江鱼。百年热血匡时计，中夜寒灯细字书。白首相期还落落，因君遥为讯离居。
金长源户部见访,明末清初,陈恭尹,郭东旌旆枉高轩，野老惊看满薜门。龙节共瞻天使重，虎头人识父风存。无涯海岸沾新润，勿剪甘棠长旧根。北望金台宜一拜，尊君相救有仁言。
泊新塘遇冉增城平川投赠以诗兼柬连双河张菊水,明末清初,陈恭尹,二年岭外遍仁声，况诵诗篇字字清。拟近弦歌观雨化，恰逢车马省秋成。山衣修剌衰容拙，野浦停舟晚浪惊。有约罗浮惭后至，故人相嘱莫先行。
赠张菊水,明末清初,陈恭尹,英贤宇内每相闻，共道清才最出群。珠海寺边劳系舸，菊坡亭下更寻君。诗歌早擅长城号，弦箭曾飞愈疾文。自识雕虫非壮志，未将人地儗渊云。
九月晦日同连双河湛天沐慧容上人二儿士皆自增城将登罗浮中路宿资福寺,明末清初,陈恭尹,罗浮每约不成行，且喜肩舆早出城。尘路未知还近远，仙山遥望已分明。田收晚稻馀秋色，寺入溪桥隔竹声。同咏新诗各惆怅，故人卮酒未同倾。
宿资福寺楼夜坐小酌怀张菊水次双河韵,明末清初,陈恭尹,鹦鹉杯飞琥珀浓，小楼门户掩重重。溪深不用防喑虎，日落无因借烛龙。宿约即今成异地，客行从此又何峰。酒酣好作同游梦，莫打经堂午夜钟。
早发资福寺至华首台道中复次前韵,明末清初,陈恭尹,一片烟光露正浓，秋衣沾湿两三重。芒鞋此地曾飞燕，竹杖何年更化龙。隔县尚看云母洞，到山先认老人峰。旧游渐喜僧房近，溪水琅琅不辨钟。
宿华首台留柬尘异大师,明末清初,陈恭尹,石边流水尚潺然，法座庄严记昔年。草径别来多蔓地，松门重到渐参天。几层杰阁低闻雁，千里晴空远见川。惠远未归陶令去，满溪黄菊布金钱。
游冲虚观观后即朱明洞,明末清初,陈恭尹,新成朱殿势重重，玉像生尘不正容。古洞久荒微见字，薄云初起未遮峰。著书前后传双葛，赐物存亡问六龙。终拟结茅来此地，药池丹灶暂教封。
自罗浮还增城柬冉平川君侯,明末清初,陈恭尹,南州为令昔多贤，人说平川即稚川。几首新诗无事日，万畦遗穗有秋年。丹砂未问延龄术，清俸劳分买酒钱。四百山灵新寄语，家家安饱胜如仙。
送家光佩赴选,明末清初,陈恭尹,四百罗浮在眼前，一官为养赴幽燕。由来州县劳人地，且喜弦歌及壮年。携鹤尚为仙洞产，称诗犹是鲤庭篇。风流令尹今能几，要取清风与世传。
次答杨宝生即送之入都,明末清初,陈恭尹,岭头黄菊带秋烟，十月梅花未过虔。此去便为飞雪日，远行犹及小春天。新成禽尚游山计，旧费朝廷养士钱。好到金台思一报，力田终自有逢年。
赠邵彦升,明末清初,陈恭尹,好游通侠是平生，滇楚年年足未停。剖竹旧分秦郡县，下帘还作蜀沈冥。连城璞玉谁能白，似戟须髯喜尚青。牛斗天边吴越近，秋来同望老人星。
柬额子美,明末清初,陈恭尹,令望清才早有誉，官衙幽寂似林居。楸枰细覆新图后，缃帙初开万卷馀。槛外雕笼调语鸟，花边香饵戏红鱼。天南军府闲如此，乐事频书慰倚闾。
呈黄文宗予望二首 其一,明末清初,陈恭尹,汉家琼霸两侯封，今日无双复见公。三度北闱司藻鉴，二年南海纪文风。蹊边桃李春争发，眼底骅骝野遂空。会向泰阶调玉烛，朽株皆在照临中。
呈黄文宗予望二首 其二,明末清初,陈恭尹,蓼莪诗废不成声，数亩山田只自耕。岂有高名齐郑朴，敢劳虚左礼侯嬴。龙门可是潜鳞到，马骨聊因市骏呈。拟待校文公事毕，更将踪迹问生平。
越台新柳诗十首和王础尘 其一,明末清初,陈恭尹,迎阳不用候葭灰，岁旦枝头柳眼开。自是南州炎德在，春光先到越城来。
越台新柳诗十首和王础尘 其二,明末清初,陈恭尹,今年春色异常时，腊尽天南早见丝。想到上林二三月，野虫书遍卧生枝。
越台新柳诗十首和王础尘 其三,明末清初,陈恭尹,葱葱郁郁未成阴，得雨朝来翠渐深。凤翼龙鳞传有赋，为谁飞檄拟陈琳。
越台新柳诗十首和王础尘 其四,明末清初,陈恭尹,折柳条长三月三，粤台正月已毵毵。可知天上星辰位，柳宿分明列在南。
越台新柳诗十首和王础尘 其五,明末清初,陈恭尹,老夫黄屋亦称臣，火树珊瑚半入秦。往日歌台虽已矣，舞腰犹似汉时春。
越台新柳诗十首和王础尘 其六,明末清初,陈恭尹,嫩绿轻黄遍九圻，小亭一树更依依。征西司马堪流涕，手种金城已十围。
越台新柳诗十首和王础尘 其七,明末清初,陈恭尹,秋悴春荣各一时，中原花信尔先知。羌笛休吹断肠曲，东风只恋旧时枝。
越台新柳诗十首和王础尘 其八,明末清初,陈恭尹,物产由来百粤殊，柔条婀娜亦军需。东南竹箭曾无价，不数当年董泽蒲。
越台新柳诗十首和王础尘 其九,明末清初,陈恭尹,好鸟飞来韵不孤，从来寄托属吾徒。贞操只许陶彭泽，直道无妨鲁大夫。
越台新柳诗十首和王础尘 其十,明末清初,陈恭尹,濯濯清姿不易形，岭南霜树未凋零。东皇行处无人见，凭仗高枝著意青。
春感十二首次王础尘 其一,明末清初,陈恭尹,六十流光早识春，春风只恋鬓华新。乘时燕雁知来去，启蛰龙蛇自屈伸。学稼何年为得岁，种瓜无地可称秦。偶然把钓非期获，自照须眉向水滨。
春感十二首次王础尘 其二,明末清初,陈恭尹,不知何处问阳回，但觉残年万物催。关外虎头无定远，世间人面有牛哀。颇疑孤竹移贪水，真信昆池是劫灰。赤地比来馀万里，青春不到白龙堆。
春感十二首次王础尘 其三,明末清初,陈恭尹,春归长怯楝花风，人世宁堪号作翁。老去朱颜谁复少，西沉红日有时东。攀髯无药留轩帝，存种何方学窦融。一任浮云自舒卷，必无欺我是苍穹。
春感十二首次王础尘 其四,明末清初,陈恭尹,此生如叶任风吹，高下随之不自私。积雪峰峦迎日早，后凋松柏应春迟。人间罔极恩难报，天道无言怨岂知。生我昂藏虚七尺，年年寒食一增悲。
春感十二首次王础尘 其五,明末清初,陈恭尹,桑榆回首望朝晖，隙驷光阴迅若飞。一世有言同结舌，百年无日不开扉。每愁酒尽莺花满，预喜春生笋蕨肥。击壤自今歌帝力，杖藜还著住山衣。
春感十二首次王础尘 其六,明末清初,陈恭尹,天池古昔是南隅，闻说鲲鹏有令图。水变蓬瀛今已浅，石填精卫合教枯。关封西汉曾黄屋，鼎峙东吴自赤乌。莫笑霸王非善计，荒陵人尚禁樵苏。
春感十二首次王础尘 其七,明末清初,陈恭尹,昨日宣防尚筑堤，今朝函谷欲封泥。安攘举世俱无策，桃李公门别有蹊。老去情怀多作恶，春来朋酒直须携。扁舟不厌乘流去，洗耳先寻饮犊溪。
春感十二首次王础尘 其八,明末清初,陈恭尹,只为平生志未灰，罗浮家近是蓬莱。曾窥抱朴书千首，易得安期枣一枚。峰顶三更时见日，村前十月早开梅。期君共隐谁宾主，浊酒相欢不厌陪。
春感十二首次王础尘 其九,明末清初,陈恭尹,黄龙苍兕各成尘，云物犹依故国新。击楫临流虚往事，据鞍雄盻又何人。三灵此日应移卜，五岳何年复贡珍。记得斗牛曾伐岁，越王勾践合焦唇。
春感十二首次王础尘 其十,明末清初,陈恭尹,世间何日不风云，从虎从龙各自分。且就小山名隐士，敢论大树号将军。诗书本是劳人事，綦缟聊堪乐我贫。莫笑南枝无北向，汉陵松柏气氤氲。
春感十二首次王础尘 其十一,明末清初,陈恭尹,潮长潮消不辨门，域中唯有水轮尊。乾坤万里通呼吸，日月双丸自吐吞。岛近仙人多大药，州从神禹贡瑶琨。百川依旧朝宗在，谁信天南正气存。
饮刘信宜阶六寓邸赋赠,明末清初,陈恭尹,封邻千里挹清操，花满三城共浊醪。雅度自非时辈及，深谈不觉月轮高。家承节烈声相应，旧隐山林气尚豪。出处与君皆有当，未将消息问山涛。
送陈范求奉尊人季长旅榇归闽二首 其一,明末清初,陈恭尹,旅榇初归岭外云，十年泉下作修文。不须更近要离冢，高士峰边好卜坟。
送陈范求奉尊人季长旅榇归闽二首 其二,明末清初,陈恭尹,久奉晨昏遂寄居，乡园今始赋归欤。临岐赠我难为报，一束遗编是父书。
次韵答姚叔烟见赠四首 其一,明末清初,陈恭尹,西湖曾寓两高峰，绕郭湖山几万重。伍相怒涛浮白马，弘农遗谶记飞龙。年追往事逾三纪，迹寄枯禅辨五宗。之子是时应尚少，无因步趾得过从。
次韵答姚叔烟见赠四首 其二,明末清初,陈恭尹,忽闻天籁发青霄，四十年来恨始消。既有清风扬雅什，自甘黄发老渔樵。森严公府来非易，咫尺音书报亦遥。不及乘春双燕雀，得巢君屋日飘飖。
次韵答姚叔烟见赠四首 其三,明末清初,陈恭尹,人情消长似江潮，谁肯诗篇问寂寥。已识盖公曾避舍，悬知召伯有膏苗。铁桥东去非无路，铜柱南来尚可标。出处料君应早定，浮云不复叹风飘。
次韵答姚叔烟见赠四首 其四,明末清初,陈恭尹,吴越山川未阻修，东南谁是仲宣楼。偶滋兰畹期同气，并缉荷裳好耐秋。负郭未嫌门是席，坳堂犹可芥为舟。他时车马如相访，不用桃花引水流。
送张安夏二首 其一,明末清初,陈恭尹,肩舆辞我越王台，积雨新晴海燕来。最是岭头春欲尽，南花成子北花开。
送张安夏二首 其二,明末清初,陈恭尹,新诗一任世人传，陆贾祠边好放船。今日莫论南粤橐，箧中元有卖文钱。
次和王惠州子千己巳岁除杂感韵四首 其一,明末清初,陈恭尹,少壮犹惊节序忙，白头那得不心伤。山家宿岁仍荆俗，正月书年凛素王。爆竹接邻催落日，老梅横槛送馀香。遥知五马行春客，北望迢迢献寿觞。
次和王惠州子千己巳岁除杂感韵四首 其二,明末清初,陈恭尹,大傩闻赋自东京，五鬼年年送不行。安望风云生绝足，谬从屠钓寄馀生。三山路近春宜早，四百峰高政独清。欲学童儿骑竹马，使君来去得郊迎。
次和王惠州子千己巳岁除杂感韵四首 其三,明末清初,陈恭尹,一宵迎送漏偏遥，鸡黍邻家每见招。钟度楼台风浩浩，星移银汉夜寥寥。诗成卧后频支枕，酒尽灯前欲弃瓢。拂拭尘书入新节，东南初日上山腰。
次和王惠州子千己巳岁除杂感韵四首 其四,明末清初,陈恭尹,时来疏放百无能，知有龙门未拟登。孟德功成悲老骥，仲翔身后托青蝇。百年尚剩三分日，两岁同归一夜灯。车笠虽殊皆有叹，和章遥寄剡溪藤。
寄怀叶渊发庶常,明末清初,陈恭尹,内廷佳饼赐红绫，著作年来定日增。石室续开先世史，青藜还对老人灯。家为南国无双族，悟彻西来最上乘。犹记嵩台谈梦处，清江如练月初升。
腊月望日石濂大师招同张桐君吴子祥鲍子韶季伟公黄位北李方水黄葵村黄摄之同用庚字,明末清初,陈恭尹,不受年催独有僧，禅房犹得聚同声。菩提别是卢能树，车马依然陆贾城。水际鹤当红叶立，石边人绕紫梅行。腊残岁事家家有，愧不从容共月明。
张观察振六招同诸公集惜分堂用杜韵,明末清初,陈恭尹,良宵况得奉清晖，敢谓风高酒力微。言既曰卮宜纵饮，觞因名羽亦交飞。三阳淑气行将至，万里同声幸不违。冬暖天南多快事，小梅花瘦笋芽肥。
珠江舟中送别鲍子韶,明末清初,陈恭尹,交谊论三世，相过二十春。频为珠海别，已是白头人。倚棹宜孤屿，离觞酹绿蘋。莫言炎暑极，前路看秋新。
龚母八十大寿,明末清初,陈恭尹,八十春风喜燕开，瑶池桃实鸟衔来。盈阶正献斑衣舞，有子新从补衮回。万里缄书闻却鲊，上天占梦待和梅。聊歌寿母赓三颂，会见清名遍九垓。
题纫佩图为李君作二首 其一,明末清初,陈恭尹,笔底溪山并是春，石边聊得寄闲身。由来兰泽多芳草，欲写同心赠远人。
题纫佩图为李君作二首 其二,明末清初,陈恭尹,不冠不袜意悠然，散诞丰仪似列仙。身外不曾图一物，五千文字是家传。
题六箴行乐图,明末清初,陈恭尹,太行山色倚晴空，之子高怀自不同。万卷已开犹恨少，一官多暇固能穷。行随皎皎长生鹤，坐引萧萧细竹风。会有百城图画在，姓名先列八龙中。
送潘函观之粤西,明末清初,陈恭尹,前年别日洞庭波，此日西风塞上多。白首相期应不负，清秋为客更如何。燕山正待书铭笔，鲁国宜挥返日戈。莫道双鱼难得到，番禺城下即牂牁。
中秋夜月甚佳与王础尘对酌纪事,明末清初,陈恭尹,中秋浩浩无佳夜，四十年来见此宵。明月独飞星欲没，碧天如洗翳全消。谈深往事无拘忌，酒得良朋慰寂寥。莫道东京好图谶，断碑犹记芦沟桥。
祝小金山月涛师二首 其一,明末清初,陈恭尹,小金山下月中船，记共题诗二十年。自是高僧不妨老，老夫髭发总皤然。
祝小金山月涛师二首 其二,明末清初,陈恭尹,水天一片月孤圆，散入风涛月万千。若是一涛还一月，请师端的数流年。
答鲍让侯即送之之楚,明末清初,陈恭尹,秋来盛暑侵衰质，两腋疡生不能笔。承君惠我以瑶华，欲报之章常不卒。君来何所大江南，鄱阳春浪飞轻帆。君今何去洞庭北，楚天霜落多黄柑。黄柑尚青菊初发，赵尉城边好良月。抗手相辞欲有言，北来雁字何飘忽。君才颜谢远不如，百篇顷刻能疾书。飘若轻云涌溪谷，朗如初日开芙蕖。盛年一第非难得，濩落东南作闲客。杯酒唯寻寂莫人，游踪每有烟霞癖。潇湘江汉骚些馀，蕲黄大泽多陈迹，问君此别当何适。
萧建侯招同王础尘杨卫公李方水赏菊即事,明末清初,陈恭尹,春芳憔悴不馀阴，谁遣东篱晚兴深。天为老人留菊节，君于闲处耗雄心。如云五色皆成采，映日千枝岂让金。好酌南阳潭下水，骚人陶令未知音。
柬袁密山通政,明末清初,陈恭尹,岸边轻舫为谁留，两日深谈尚未休。往事似棋看世局，新诗如画写江楼。闲云岂易辞丹壑，卿月犹应照十洲。得丧一时君莫计，昔贤穷死自千秋。
寄佟恩平伟夫兼怀令兄贺县俨若,明末清初,陈恭尹,令尹今时谁独贤，平原公子号翩翩。恩州最迹登三考，端水逢君已二年。鸲鹆眼明惟制砚，龙蛇书好懒题笺。哲兄著作今多少，欲借邮筒为寄传。
刘信宜阶六,明末清初,陈恭尹,岭南岭北共嶙峋，宇内同声复几人。再世立名青史远，一官滨海白头新。车前甘雨随飞盖，郭外晴花满仲春。千里寄言惭肆好，雅诗仍为颂生申。
次郭从化宿斋诗,明末清初,陈恭尹,隔春初见到炎陬，黄绶翩翩彩鹢舟。化雨自应沾国内，狂澜何意涌峰头。尧封旸谷宁无日，禹迹维扬尚此州。欲洗旧污迎茂宰，先教沧海故横流。
赠程三水天翼,明末清初,陈恭尹,双江合处一城开，骥足今为百里才。百粤飞帆官舫集，九天衔命使星来。送迎希暇犹能赋，案牍虽劳亦自裁。清望贤声交口遍，征书行见出蓬莱。
次答彭艾庵,明末清初,陈恭尹,百年聚散杳难期，只尺天涯系我思。塞马去来谁是福，杯蛇真伪世宁知。风吹丛棘传声急，月坠寒云见雨迟。新句传来看总好，尊君经学胜全遗。
庚午冬夜羊城宴集联句十二韵,明末清初,陈恭尹,夜永寒云散，灯明妙曲孤。远人同万里，座客半三吴。嘉会东南美，壮游今昔殊。举觞追往事，拥传合前驱。露冷花魂灭，霜清柳眼枯。菊寻元亮径，梅放浩然图。天地分南北，门墙学步趋。投闲频卜夜，角胜竟呼卢。漫访羊城迹，须陈凤阙谟。使车宁久驻，授简且为娱。客醉屏争触，童疲鼾已呼。东方看既白，馀兴满归途。
又次前韵即事呈吴留村司马钱葭湄太常,明末清初,陈恭尹,五岭新寒浅，三更见月孤。皇华虽在越，莼菜已思吴。高宴歌吟洽，炎方景物殊。金台宵自击，火马夜能驱。吐焰千花乱，穿杨万叶枯。巧思难尽测，妙绘莫为图。幸备梁园赋，犹然幕府趋。偃师呈傀儡，西域献都卢。清晏承边计，雍容想远谟。人同陆贾使，地异老夫娱。庾亮南楼兴，曹参相舍呼。疏狂惭授简，不恸阮生途。
送张振六观察内召,明末清初,陈恭尹,玺书隔岁下炎州，九罭歌声不可留。北阙乍回卿士月，南人争送巨川舟。二年宽政频觞酌，五日清江恋唱酬。见说俸钱俱散尽，归装还典鹔鹴裘。
次答姚叔烟见怀之作六首 其一,明末清初,陈恭尹,相见将何待，诗篇只数来。九皋惭鹤和，千里羡龙媒。日驭南行远，天心子半回。闻君理归棹，临发重徘徊。
次答姚叔烟见怀之作六首 其二,明末清初,陈恭尹,投湘承有赋，向往倍情深。只以千行泪，酬君一片心。年华虚睕晚，踪迹叹浮沉。不及王家子，终身松柏林。
次答姚叔烟见怀之作六首 其三,明末清初,陈恭尹,高调谁能及，萧萧变征寒。酒中堪击筑，言外见如兰。蝉露秋林浅，鹰风木叶残。自知啼不敢，只有避人看。
次答姚叔烟见怀之作六首 其四,明末清初,陈恭尹,子房元善病，耿耿在予心。岂谓参苓日，重来金玉音。神交闻自昔，古道绝于今。咫尺成修阻，云山未是深。
次答姚叔烟见怀之作六首 其五,明末清初,陈恭尹,西湖君有宅，此日赋归来。积水涵虚牖，闲花落古苔。舌为妻子示，酒共故人开。知有观潮作，奇文不让枚。
次答姚叔烟见怀之作六首 其六,明末清初,陈恭尹,琼树思颜色，清河比笑言。念君停画舫，定得贲丘园。赵尉馀基毁，虞翻旧苑存。朝来歌有客，童子候柴门。
寄祝冉平川增城,明末清初,陈恭尹,罗浮东望郁苍苍，忆共神君数举觞。蝴蝶洞中梅又白，凤皇峰下菊仍黄。不闻公事劳胥吏，但见人家足稻粱。父老跻堂称万寿，即今吾世是羲皇。
送关敏甫北上,明末清初,陈恭尹,君家兄弟并才能，年少金台得早登。舟度西江逢岳雪，马行北路试河冰。帝城春暖看花入，凤阙云开见日升。幸忝维桑称世好，宴归先为寄红绫。
钱太常葭湄以半舫诗索和次韵四首兼以送之 其一,明末清初,陈恭尹,帝城谁道一舟横，真信神州绕大瀛。夜壑有人移不得，臣心如水坐来清。拟窥天汉乘秋上，时讯金波带月行。知有商王三命在，巨川能济用无轻。
钱太常葭湄以半舫诗索和次韵四首兼以送之 其二,明末清初,陈恭尹,倚槛依稀短棹横，世间随处得方瀛。伊人洄溯终何极，学海波澜只自清。一曲水仙琴里奏，片帆春雨梦中行。五湖东望家山近，范蠡扁舟异日轻。
钱太常葭湄以半舫诗索和次韵四首兼以送之 其三,明末清初,陈恭尹,坳堂一芥亦堪横，此地遥连汉苑瀛。白舫青帘聊寄傲，帝风卿月共澄清。平居岂有乘桴叹，壮志唯期破浪行。笑散江滨老渔父，竹竿摇曳绿蓑轻。
钱太常葭湄以半舫诗索和次韵四首兼以送之 其四,明末清初,陈恭尹,八月星槎一叶横，几人身得到东瀛。衡门枉驾深秋冷，高烛联诗永夜清。已化鹏风溟海上，却回龙节洞庭行。归装满载端溪石，陆贾南金自可轻。
家黄公守戎招同王础尘屈翁山家位先集于署斋即事赋赠二首 其一,明末清初,陈恭尹,蕉红梅白映庭隅，莫惜风前酒百壶。得姓共为妫水后，旧家同是羽林孤。江山异代成今昔，牛斗分星带越吴。勿以二毛相顾笑，晚收犹可望桑榆。
家黄公守戎招同王础尘屈翁山家位先集于署斋即事赋赠二首 其二,明末清初,陈恭尹,独将文采嗣家声，裘带雍容亦治兵。马上骁腾论剑罢，酒间谈笑报诗成。须眉合画麒麟阁，碑版先流赵尉城。公府晏归千骑散，路傍人拟是书生。
梁叠石以八仙寿图索题云王青萝先生所遗乃祖者也二首 其一,明末清初,陈恭尹,一翁含笑八仙看，绢素云生蠹蚀残。老笔苍凉书寿字，至今馀墨不曾乾。
梁叠石以八仙寿图索题云王青萝先生所遗乃祖者也二首 其二,明末清初,陈恭尹,前辈吴生已杳然，唐人风格宋能传。不知画手为何代，只在君家已百年。
题家生洲行乐图,明末清初,陈恭尹,诗篇闲澹是传家，久客南中兴复嘉。双眼未堪留俗物，一杯惟有对篱花。
次韵怀艾庵二首 其一,明末清初,陈恭尹,别来何所见，秋色在平芜。坠叶濠梁满，残星水榭孤。蝉声催度曲，鸟语日提壶。往日园林主，题诗向海隅。
次韵怀艾庵二首 其二,明末清初,陈恭尹,越闽为接壤，风土尚堪论。旧国隔千里，新家何处村。儿贤知向学，亲健莫伤魂。景略雄谈在，无妨虱更扪。
送罗侍御闇园之凤城兼呈戢斋徐父母,明末清初,陈恭尹,时来车骑此雍容，岭徼梅开已暮冬。问俗偶行南海外，看花还就故人封。清川绕郭明双塔，古堞排云见五峰。想到都亭邀重客，琴声应复满临邛。
送王都谏青岩还都,明末清初,陈恭尹,皇华六辔去雍容，花放梅关正暮冬。暂到天南罗凤鸟，却归朝右补山龙。名书于古无多让，谏草从今又几封。海表疮痍殊未起，好披民隐慰三农。
送额子美,明末清初,陈恭尹,西江计日发星轺，南岭梅花白玉条。万里归心臣母老，十年从事主恩饶。河冰渐泮宜烹鲤，塞草初青好射雕。况是天伦多乐事，彩衣相对且逍遥。
屈翁山六十一举第五子阿需值其母八十七寿赋诗索和次韵四首 其一,明末清初,陈恭尹,不难六十更添儿，难得开筵献寿时。白首含饴慈母乐，与吾同物阿翁知。一经可授终宜早，五岳曾游莫厌迟。生岁值庚知有以，高阳苗裔未云衰。
屈翁山六十一举第五子阿需值其母八十七寿赋诗索和次韵四首 其二,明末清初,陈恭尹,颜家何必胜陶家，但是多男便足誇。欲可未妨求疠火，命名曾已筮需沙。四时序岁原兼土，五瓣同心共一华。能读父书他日事，不知谁解学诗葩。
屈翁山六十一举第五子阿需值其母八十七寿赋诗索和次韵四首 其三,明末清初,陈恭尹,衰龄未觉鬓丝侵，信是贞松晚翠深。五色舞衣儿子态，百年加饭老人心。庆云嫩叶偏馀荫，慈竹抽芽便作林。况复三阳新节近，东风黄鸟有嘉音。
屈翁山六十一举第五子阿需值其母八十七寿赋诗索和次韵四首 其四,明末清初,陈恭尹,罗浮四百总儿孙，中有麻姑独坐尊。千载丹砂馀焰暖，一村梅树著花繁。即看岐嶷娱衰白，转盼孩提便冠婚。自是北堂嘉庆在，宜男之草本名萱。
岁除次础兄韵四首 其一,明末清初,陈恭尹,又送今年去，悠悠可奈何。有涯庄叟智，无力鲁阳戈。野色哀鸿满，边声牧马多。昔贤图谶在，莫遣忧时过。
岁除次础兄韵四首 其二,明末清初,陈恭尹,人心何彼此，历数有乘除。朔雪驱残腊，东风恋旧株。菀枯情各集，今古事原符。天位虚来久，乾坤可是娱。
岁除次础兄韵四首 其四,明末清初,陈恭尹,不先仍不后，身世两相当。若惜驱驰力，难施补救方。北州无雨雪，南越有冰霜。谁是调和手，明朝日载阳。
送陈生洲之楚,明末清初,陈恭尹,庾关南北路非赊，作客无妨阅岁华。珠海夜灯飞竹叶，罗浮明月梦梅花。一毛是凤知文采，三世乘骢识故家。西去洞庭秋渺渺，伊人从此咏蒹葭。
元日同王础尘赋得龙德先天天不违次唐人原韵,明末清初,陈恭尹,天与神灵自合飞，岂教时节故相违。三春雨至腾朱电，五色文成上紫微。应为庖牺重纪瑞，却于隆准倍增辉。世间谁是攀鳞者，高筑云台待尔归。
次答础尘留别诗四首 其一,明末清初,陈恭尹,踟躇行复止，发棹及新年。暂过双江水，将归第二泉。商芝山未乏，羽檄世犹传。与子平生事，相期廿载前。
次答础尘留别诗四首 其二,明末清初,陈恭尹,众芳皆得岁，松柏自为冬。但使株能守，毋忧道莫容。古今同理势，王霸在心胸。举世俱沉醉，谁听永夜钟。
次答础尘留别诗四首 其三,明末清初,陈恭尹,与君俱有子，贫贱亦差忘。风雪逾三腊，栖迟共一堂。暂分仍岭峤，相见异参商。痛饮为兹别，毋令气不扬。
次答础尘留别诗四首 其四,明末清初,陈恭尹,郁孤台上望，了了见西江。山色奇无尽，滩声怒未降。帆樯通九域，形胜控南邦。雄略凭君在，宁为鼎可扛。
送林赤见之馆怀集,明末清初,陈恭尹,世有忠贞旧，名高少俊班。只缘求菽水，不免别家山。绛帐移邻郡，清溪接峒蛮。河阳贤令尹，相俟百花间。
送彭拜尧之官柳城,明末清初,陈恭尹,不远乡园带印行，东风衔命鹢舟轻。梅花未落归梅岭，柳色相邀到柳城。千里板舆犹子舍，一庭诗礼似经生。乌蛮山外江如练，勿厌东流彻底清。
程母吴贞孝寿诗,明末清初,陈恭尹,今古恒情计菀枯，夫人贞孝独为殊。未亡已立千秋志，受托曾无六尺孤。天到定时回厄运，月经胎后产明珠。请看母寿儿方盛，善庆于兹得楷模。
上巳日燕集西山草堂分得青字二首 其一,明末清初,陈恭尹,东郊三十里，幽绝此林坰。水载诸峰出，天盘大壑青。华筵开令日，嘉耦叶双星。况是群贤会，依然逸少亭。
上巳日燕集西山草堂分得青字二首 其二,明末清初,陈恭尹,佳节人争惜，虚堂晚不扃。村烟浮树白，堤路压潮青。并跃鱼衔沫，归飞鹤晒翎。劳生间日少，三宿此扬舲。
赠毛翀九,明末清初,陈恭尹,濯濯英姿迥绝尘，清风于古或堪伦。传诗世有千秋业，脱颖曾先十九人。燕赵自来闻义侠，岭隅何意驻征轮。还将勾漏丹砂去，归日高堂寿老亲。
送龚雨亭给谏赴都门,明末清初,陈恭尹,朝天车马去粼粼，相送江头已暮春。补衮仲山初拜命，舞衣莱子又违亲。他方士庶思廉吏，今日风裁倚直臣。归到朝端秋正好，凤鸣应得慰吾人。
徐戢斋父母重修青云桥路喜而有赋二首 其一,明末清初,陈恭尹,双峰如戟列高冥，霁月长悬满县庭。已播仁风成化国，更陪堤路应图经。七桥流水融融碧，十里新松宛宛青。谁似四明明令尹，并将幽致托山灵。
徐戢斋父母重修青云桥路喜而有赋二首 其二,明末清初,陈恭尹,昔贤经始迹堪寻，架石为桥继自今。驷马翱翔酬壮志，一泓清彻照冰心。湖堤竟擅香山号，棠树长留召伯阴。胜事千秋能有几，为公披写作新吟。
寄西臬唐公,明末清初,陈恭尹,西行旌节迥云霄，豸绣今扬汉六条。八桂林中新雨露，九成台上旧箫韶。萱庭彩服朝长舞，棠树清阴晚不调。黄相重临知有日，拟将竹马俟河桥。
送黄文宗复命还朝,明末清初,陈恭尹,使节将归不可留，文星三载在炎州。汪洋叔度波千顷，皎洁元规月一楼。天上棘槐虚左待，南中桃李计期收。独惭萧相门前客，数亩瓜田共白头。
送家园屺弟赴都补选,明末清初,陈恭尹,百年风木恨如何，复著征衣脱芰荷。岂但太平须黻佩，由来三径待弦歌。飞凫旧路闽中近，牧马边声塞上多。愿向东南分百里，新诗容易得相和。
赠何令萃庵,明末清初,陈恭尹,一从大邑绾金章，四壁何归尚此乡。五斗并无陶令米，一钱时似杜陵囊。川原未竭当年泽，鬓发新添昨夜霜。犹有国人公论在，儿童相戒护甘棠。
再宿韦玄锡茂林率作志别,明末清初,陈恭尹,尽辟青山作一园，林中别自有乾坤。高台望海时携客，古木含风日在门。信宿未能穷逸兴，重来应不负前言。只须满酿葡萄酒，煮笋烹泉莫过烦。
闰七夕次和王惠州子千二首 其一,明末清初,陈恭尹,盈虚天道本如斯，重驾星桥岂所思。百岁几回逢此夕，一秋翻遣再相离。机丝世上无馀巧，瓜果阶前漫有期。开府清新徒作赋，赖君为补闰秋诗。
闰七夕次和王惠州子千二首 其二,明末清初,陈恭尹,只道南山赋殷雷，谁言天上也相催。都将乌鹊年年事，欲共蟾蜍月月来。三匝渐看依树绕，一钩直似学眉裁。星辰聚合寻常有，儿女西风莫浪猜。
次屈翁山韵寿王君佐,明末清初,陈恭尹,临邛涤器自当垆，绝胜陶朱在五湖。美禄未教天独擅，老春唯待客能沽。琼苏南岳闻常设，仙桂罗浮酿不无。把盏为君邀月色，长生灵药岂云孤。
呈驾部龚蘅圃,明末清初,陈恭尹,新篇宇内识高名，况复高门旧德声。北极暂离司马署，西风初下五羊城。天随使节星辰动，地控殊方海浪生。樽酒论文惭已老，且将一揖赋生平。
赋得捣药兔长生十六韵,明末清初,陈恭尹,广寒清且冽，玉兔此为家。修短符天历，盈亏仰日车。赤毫王瑞远，朱目汉年遐。卯地分为正，衡星插斗斜。一形钟异质，九转事丹砂。杵臼劳何极，升恒望匪奢。方从王母授，药自羿妻赊。仙桂炊神鼎，银河灌枣瓜。视明周玉宇，步捷胜金蟆。口出王充著，毛飞伯翳誇。隐形环自转，顾腹孕频加。非坐常趺结，无争远角牙。爰爰长自得，趯趯更何嗟。巢月乃名窟，行空不受罝。三秋含颖细，七宝合丸嘉。东郭远卢足，名园赋雪华。弦张谁得射，魄晦尔无瑕。倘作人间笔，真开五色花。
走笔送黄叔威兼柬高固斋,明末清初,陈恭尹,何事匆匆作此行，粤台乍见即平生。归寻乌石无诸国，路出龙川赵尉城。薪火共传非异道，宫商相感有同声。因君寄语询高叟，白发新添又几茎。
离六堂,明末清初,陈恭尹,空堂临静沼，幽事属吾侪。对此一方水，悠然千里怀。乱花飞晚日，孤鹤在晴阶。好借袈裟宿，宵来月正佳。
怀古楼,明末清初,陈恭尹,长吟登宝地，永望极南天。古意日寥廓，高楼风悄然。江明波浩浩，渚绿叶田田。俯仰自千载，浮生无百年。
绘空轩,明末清初,陈恭尹,微云欲断石，古木验灵根。绘得虚空出，曾无笔墨痕。风生枝有态，日落谱全翻。老衲且含笑，青天何所言。
云半阁,明末清初,陈恭尹,石门如带水，西日射波红。更上高楼望，方知沧海东。新凉生木末，清磬落云中。坐见三城晚，笙歌满路风。
半帆,明末清初,陈恭尹,朱栏低拂水，隔岸见林阴。十亩发菡萏，一双飞翠禽。虚舟无去住，云壑有高深。为报秦人洞，知予遁世心。
木末,明末清初,陈恭尹,芙蓉芳不染，灼灼出清澜。自入骚人赋，真从木末看。夏秋无异候，醒醉未殊观。莫咏寒山句，寒山本自寒。
月步,明末清初,陈恭尹,空阶宜晚步，步步影随人。回首青天外，西飞月一轮。银蟾元不没，仙桂自长春。晦朔犹生死，人天总未真。
招隐,明末清初,陈恭尹,疏泉开静社，刈棘敞重关。法嗣东西土，文高大小山。秋光枫叶外，诗思桂丛间。不有幽人召，劳生几日闲。
响泉廊,明末清初,陈恭尹,海潮争出入，不激亦长鸣。小榻坐终夜，空山闻瀑声。听从天籁远，谱作玉琴清。不是成连子，安知移我情。
老榕团,明末清初,陈恭尹,榕自南州有，称奇此独存。八千椿树岁，半死峄桐根。车盖临官路，蒲团傍佛门。清凉深夏日，人识法云恩。
淀心亭,明末清初,陈恭尹,碧天为上下，中结一茅茨。柱以茏葱竹，环栽白玉枝。人来桥影报，风过水纹知。有客倦方倚，鸾声还唤谁。
尺木桥,明末清初,陈恭尹,板桥三十度，曲折入清澄。一苇杭偏广，如虹饮乍兴。往来人自照，彼此岸同登。正是龙蛇会，飞翔或尚能。
中秋对月怀王础尘同儿曹作,明末清初,陈恭尹,一树梧桐滴露新，清尊高燕更无宾。西风庭院还今夕，明月天涯念故人。别剑有光同在斗，生年先甲又逢辛。相期重践朱明约，岁岁为诗到十旬。
九日王云庵参戎招集东皋即事二首 其一,明末清初,陈恭尹,将军逸兴浩无涯，翠幕凭高览物华。己命分弓催绿酒，更烦飞骑送黄花。孤城夕照明双塔，极浦澄波映万家。尽醉不知归路远，西风楼堞有吹笳。
九日王云庵参戎招集东皋即事二首 其二,明末清初,陈恭尹,东皋昔是登临地，令节兼逢作赋才。草木始衰吾已老，溪山无恙首重回。荒台久埽秦佗迹，寝庙仍为汉将开。或重于生今益信，当年弓剑未南来。
祝计献臣二首 其一,明末清初,陈恭尹,嵩台雪里会同人，诗句唯君最绝尘。屈指十年如昨日，世间容易得千春。
祝计献臣二首 其二,明末清初,陈恭尹,湟溪山水号多奇，逸兴高吟益可知。远道寄言多不达，祝君唯有数行诗。
萧建侯邀赏菊因忆去年同游成二绝句 其一,明末清初,陈恭尹,百种名花五色开，主人仍为具深杯。去年酒伴皆星散，只有陶潜独自来。
萧建侯邀赏菊因忆去年同游成二绝句 其二,明末清初,陈恭尹,八阵图开在浅沙，将军闲卧兴无涯。知从枥下思千里，故向林中布五花。
送王紫巘,明末清初,陈恭尹,岭头非久别，江上暂言归。六载还家梦，三冬游子衣。趋风兰桨健，过雪笋芽肥。会赴南溟约，还同老凤飞。
送刘显之归蜀,明末清初,陈恭尹,万里归途已自劳，况闻逾岭是轻舠。灵渠雪浅冬无冻，巫峡春新浪未高。沃土正须开井亩，海乡犹自想旌旄。浣花溪畔花如锦，净洗团花旧战袍。
祝孔翕庵少府,明末清初,陈恭尹,维岳何须咏甫申，世家今古更谁伦。只将素位承先圣，喜有仁声慰老亲。一字可行唯用恕，四知能畏未妨贫。炎州天地回阳处，数点梅花独放春。
题乔松图祝徐戢斋父母,明末清初,陈恭尹,君不闻玉策之记言青松，三千年后脂如龙。上如偃盖中有物，服之万寿颜如童。老夫所爱不在此，爱其节操如君子。无冬无夏长青青，一任群芳自红紫。徐侯植德固似之，独立不为时所移。清声久砭流俗耳，修干自具岩廊姿。江城作宰始期月，家家受荫无炎曦。凝寒天地正摇落，春色独在栖鸾枝。吴生吾党称狂简，数株画出殊萧散。老鳞习习云雾深，长须肃肃烟霜浣。科头箕踞复何人，向风长啸胸怀坦。子房迹寄赤松游，稚川印为丹砂绾。别有缘堤几万株，君侯手种未胜图。他年召伯甘棠在，不用秦封五大夫。
得梁叠石书连举二子诗以贺之,明末清初,陈恭尹,缄书相寄慰从来，沥酒为君贺一杯。沧海北南珠并见，白头朝暮笑全开。同生达适知初瑞，一父瞻由信异才。节孝古来无不报，九天旌典几时回。
次和龚蘅圃驾部游光孝寺出城过长寿石濂精舍韵二首 其一,明末清初,陈恭尹,一树菩提半已删，千年唯有古禅关。地临香浦人非昔，城化仙羊石亦顽。郢曲传来添白雪，粤天寒尽尚青山。知君使节希能暇，暂买梅花此日闲。
次和龚蘅圃驾部游光孝寺出城过长寿石濂精舍韵二首 其二,明末清初,陈恭尹,未论人天最上乘，水云深处总输僧。长江好纵登楼目，短景难为系日绳。款客茶瓜无俗物，留人衣袂有苍藤。远公不厌攒眉客，腊酒相过或可仍。
次朱汉源过长寿四首 其一,明末清初,陈恭尹,小桥池上影，缥缈度群公。竹屋檐楹古，梅花点缀工。潮来松窦暗，茶响石炉红。近岸双鸾立，梳翎向日烘。
次朱汉源过长寿四首 其三,明末清初,陈恭尹,境寂难为赋，心空不问经。有生同逆旅，大地一邮亭。蝶化依丛薄，鸿飞自渺冥。与君成一笑，顽石也须听。
次朱汉源过长寿四首 其四,明末清初,陈恭尹,古怀殊旷莽，山色入清眸。近水垂新柳，深冬有绿畴。宿云寒不散，归鸟暮相求。渐听严城角，回车不可留。
寄家丽酉侍御,明末清初,陈恭尹,五十方登侍从班，早年高誉冠文坛。家声旧绘麒麟阁，疏草新传獬豸冠。别日渐多疑鬓发，远书珍重比琅玕。粤台梅蕊燕山雪，明月盈盈两地看。
送茹子苍暂归会稽,明末清初,陈恭尹,擒文宿昔有高誉，曾策天人上玉除。海外未舒千里足，客中犹著五车书。恩存棠树诗常咏，寓共江城迹暂疏。本为丹砂求作宰，知君不厌岭南居。
寄孙赤崖且以为祝,明末清初,陈恭尹,孙登长啸近何如，豪气元龙也未除。大耋五湖双鹤发，十年南海两鱼书。山中汗简藏应毕，腕下银钩力有馀。姓字昔曾承顾问，知君不载渭滨车。
王若木访予凤山以诗见贻兼致孙赤崖书次韵,明末清初,陈恭尹,一棹花前万里心，小城烟雨五峰深。溪山嘉客能移棹，书札同人得断金。只以空谈留永日，愧无清句答清吟。乌衣门巷风流在，别后应知有嗣音。
白云庵席上次方芭宇韵,明末清初,陈恭尹,当年诗句寄青原，此日逢君在故园。鹏翼未酬庄叟志，鸡鸣空记孟尝门。酒当深夜酲弥甚，灯近元宵蕊更繁。明月在天谁不仰，千江心印正须论。
次和王础尘辛未岁除八首 其一,明末清初,陈恭尹,行止唯天所命之，不将颓暮叹斯时。亦知春到寻常事，其奈寒深益尔思。西北回风吹地转，东南初日上楼迟。苦吟昕夕频搔首，短发星星只欲垂。
次和王础尘辛未岁除八首 其二,明末清初,陈恭尹,休论意外快遭逢，且喜安眠过暮冬。边计一时皆入粟，汉书连岁尚乾封。华堂决突仍栖燕，虎骨临湫未起龙。岭表秫田差不恶，酒杯寒夜得从容。
次和王础尘辛未岁除八首 其三,明末清初,陈恭尹,无成六十总空过，往事追寻鬓自皤。蓬矢桑弧亲命重，晬盘春酒喜情多。骚人最爱高冠岌，卫女长思佩玉傩。风树有怀嗟弗及，馀年遮莫更磋跎。
次和王础尘辛未岁除八首 其四,明末清初,陈恭尹,来复曾闻报一阳，却疑十日出扶桑。沐猴何地非荆楚，斗虎谁人是卞庄。迫岁星辰多薄蚀，先春云气早飞扬。从今化国应舒暇，短晷宁为一线长。
次和王础尘辛未岁除八首 其五,明末清初,陈恭尹,狂吟终岁掩闲园，莫叹年残昼易昏。东海自来升日月，扬州从古产瑶琨。河冰可渡终当溺，萤火为光不是温。闭户造车知合否，东风相约一开门。
次和王础尘辛未岁除八首 其六,明末清初,陈恭尹,玄鬓相看已白头，梅花时节数同游。相思辄枉山阳驾，乘兴真来雪夜舟。王命论存将必验，虞卿书著不消愁。天涯知识多寥落，屈指茫茫十二州。
次和王础尘辛未岁除八首 其七,明末清初,陈恭尹,家家爆竹送年除，尽说新年改旧符。唐俗未妨歌蟋蟀，渑池终见奋桑榆。愚公志定山堪徙，秦帝威行石可驱。莫笑蒙庄多怪论，南鹏端的有良图。
次和王础尘辛未岁除八首 其八,明末清初,陈恭尹,阴阳三食此何时，一月那闻古有斯。雁羽畏炎知北向，斗杓随岁渐东欹。汉兴近酉年方建，夏厄逢壬历每移。天道即令皆可测，重华不用更陈辞。
雨中归凤城柬徐侯戢斋二首 其一,明末清初,陈恭尹,山多佳气翠重重，知有神君在五峰。暂泊溪桥逢骤雨，乍眠江馆听新钟。数声集野初归雁，百里惊雷欲起龙。拟待晴天花尽发，万松堤上试扶筇。
雨中归凤城柬徐侯戢斋二首 其二,明末清初,陈恭尹,昨来珠海米如珠，万石今看满石湖。直道信知千载在，乐郊真觉此邦殊。德如风草人皆偃，令下泉源众所趋。旧是龙岩山下住，白头归作老农夫。
韶石歌韶州陈使君席上赋,明末清初,陈恭尹,韶石之山双阙开，拔地千仞俱崔嵬。箫韶一奏三千载，至今凤鸟犹能来。韶阳太守须如戟，夜燕三城集嘉客。东西南北多俊人，文采翩然皆五色。况君得姓自有妫，当年曾卜凤于飞。和鸣嗈嗈叶律吕，紫庭阿阁增光辉。九成台下薰风至，郡人重见无为治。君不闻三十六峰之石击拊有遗音，又何必六像九包始为瑞。
口占送高孔霖二首 其一,明末清初,陈恭尹,几回客舍共衔卮，便是天涯作别时。明月渐生沧海上，西风何处寄相思。
口占送高孔霖二首 其二,明末清初,陈恭尹,三十年前走乱军，中都城下望龙文。如何尺土兴王地，今日肝肠独见君。
祝王翼皇太翁,明末清初,陈恭尹,尽卷经纶作隐纶，先生于古更谁伦。门多佐命文中子，书作王师圮上人。山里薜萝饶紫气，膝前袍笏盛朱轮。粤民万里争翘首，共颂仁君有老亲。
赠曾仪文,明末清初,陈恭尹,三十年来坐尽惊，布衣长揖动公卿。既供菽水娱亲老，还有囊金为客倾。人到白头宁论相，士无青眼不成名。耄期愧子相期在，漫写新诗作證明。
祝于清远,明末清初,陈恭尹,峡山清绝古来闻，为政风流迥不群。琴曲欲追单父宰，凤箫遥和二禺君。星居村户宵无警，火种畬田夏尽耘。相见跻堂称兕后，紫薇垣外更瞻云。
送叶御六之官惠州,明末清初,陈恭尹,迁秩丰湖上，宁亲且近乡。泮芹馨夕膳，禄米荐秋尝。东水诸溪溢，西风一叶凉。去帆须计日，多士正相望。
答蒋波澄,明末清初,陈恭尹,衡门深草闭，邻曲浊醪开。归读瑶华句，方知上客来。搜罗劳哲匠，牵率愧芜才。不是祈人赏，猿声只自哀。
送李尚卿孝廉之官阳江,明末清初,陈恭尹,卢溪高峡水潺潺，海县经途半在山。养志未嫌求禄远，读书方幸此身闲。三年大鸟飞鸣地，千里鲲鱼变化间。郡内使君为旧好，到官先得望清颜。
维岳篇祝嵩山兵宪,明末清初,陈恭尹,咄哉豪杰不复见，武功文德难兼擅。书生不解治戎行，壮士何曾知笔砚。乾坤血战四十秋，风云惨澹生公侯。攀龙附凤各有以，乘风破浪公无俦。独向军前建奇策，落落数言终灭贼。夺其所恃用吾长，狡窟虽多随手得。赋诗横槊古称雄，今日天南又见公。马前露布无停笔，阵上穿杨自引弓。建节粤台明绣獬，六载深仁翔岭外。白首承欢锦昼归，丹书宠锡金横带。允文允武此其人，为孝为忠萃一身。尹也清风惭吉甫，敬歌维岳颂生申。
中秋后一日黄积庵招同吴山带罗仲牧梁芳济何楚奇王也夔集见堂雨中即事同限秋字二首 其一,明末清初,陈恭尹,高斋胜会迥无俦，宾主尊前半白头。月色皎然思令节，雨声凉甚报清秋。难醒易醉罗浮酒，叶润花酣赵尉楼。昨夜小池无一字，新诗多为老人留。
中秋后一日黄积庵招同吴山带罗仲牧梁芳济何楚奇王也夔集见堂雨中即事同限秋字二首 其二,明末清初,陈恭尹,金风萧爽雨初收，玉镜东南渐上楼。康乐赋时嗟既满，荆州闲日叹如流。枰中白黑疑双鬓，琴里宫商缓百忧。相约深杯还共醉，年年追赏穗城秋。
题山带海棠石壁图,明末清初,陈恭尹,墨光摇漾笔如飞，一幅分明露化机。犹记花时二三月，小舟曾系钓鱼矶。
祝林御纶学博,明末清初,陈恭尹,世讲今无几，唯君最有声。老亲双鹤发，兄弟八龙名。彩服庭前礼，青山海上城。一官淹十载，聊以代躬耕。
祝李沧亭六十一,明末清初,陈恭尹,妙才高行世应希，少壮宁期与愿违。久卧沧江生白发，自裁荷叶换儒衣。松依近地聊成筑，鹤和中庭渐教飞。闻道后车时可待，钓竿相约钓鱼矶。
徐戢斋君侯寿日未能躬祝追忆昨月扁舟奉晤于双塔松桥之间作诗奉寄,明末清初,陈恭尹,岭南梅放独先春，每见梅花是寿辰。堂上未能称绿酒，塔边长记奉朱轮。重重茇树仁声远，处处舆梁惠政新。幸傍乐郊存隙地，扁舟终拟作渔人。
祝梁静子六十,明末清初,陈恭尹,少日文章世共看，绛纱随处主文坛。徒悬市骏千金价，犹坐非螭一钓竿。山润渐知琼树长，杯香初泛紫梅寒。君家门阀由来峻，不用高栖拟伯鸾。
送梁甫山左祥瑞,明末清初,陈恭尹,万里初行即帝都，残年鞍马在驰驱。身经异地情应旷，语有同心兴不孤。朔雪乍晴山似玉，梅花将放蕊如珠。知君桑土绸缪计，力为司农益版图。
送啸庵上人还灵岩,明末清初,陈恭尹,道心无所住，师去复何依。琼海波曾渡，梅关雪又飞。一轮棕笠月，万里水田衣。莫谓灵岩寺，兹行便是归。
寿孟母王太夫人,明末清初,陈恭尹,八座夫人古所尊，况闻勋业满乾坤。三千桃实开嘉燕，百二秦关是旧恩。处处甘棠南与北，重重彩服祖和孙。湟川政化清如水，好寄梅花入寿樽。
万成州许土司,明末清初,陈恭尹,九金神鼎几迁流，世胙西南此一州。得姓直从唐四岳，受封元比古诸侯。人存朴俗唯知信，地遍春风不识秋。酷似桃花仙子洞，问津吾欲泛渔舟。
送汪侃士,明末清初,陈恭尹,别去吾曹惜，维持一俊人。诗才清莫敌，棋品妙无伦。路及梅关雪，窗开白岳春。罗浮芝可拾，持以赠交亲。
祝潘涵观二首 其一,明末清初,陈恭尹,作客来千里，相知向十年。二毛闲共叹，一念老同坚。有雪松方茂，无薪火不传。西江风义地，继起有英贤。
祝潘涵观二首 其二,明末清初,陈恭尹,室迩人犹远，心亲迹未疏。每因公事出，必过野人居。腊酒宜延寿，春风渐逼除。知君终晚达，消息在生初。
张鄂山将归四明维舟珠江同过石公精舍因次前韵送之二首 其一,明末清初,陈恭尹,共向东林觅远师，柳塘春色日迟迟。帆过野浦人将别，路到玄亭客自奇。茗宴已终谈未了，萍踪重会事难期。可能送子无新句，为语舟樯且勿移。
张鄂山将归四明维舟珠江同过石公精舍因次前韵送之二首 其二,明末清初,陈恭尹,瓣香聊为寄湖滨，孺子生刍未易陈。事往渐忧青史误，心存空有白头新。飞从天上宜千仞，老向尘中又一春。异日相逢论故旧，笠边须作下车人。
上元夕姚龙友鹾司招饮诘朝而雨即事赋谢,明末清初,陈恭尹,朔南万里共年华，折柬相招路岂遐。月下满浮千日酒，火中飞出一城花。关门不禁时开钥，匣印犹封未报衙。天为主人晴此夕，鸡鸣新雨在檐牙。
寄吴留村大司马,明末清初,陈恭尹,扁舟相送属清和，别后东风又再过。善病马卿犹宿昔，重临黄霸定如何。三江有戍今仍肃，万口成碑久更多。遗爱祠边方亩地，年年生日满笙歌。
送龚蘅圃驾部还都,明末清初,陈恭尹,舟楫今辞粤海春，南来旌节古谁伦。陆生岂是求金使，汲黯甘为发粟臣。义足荣身从况瘁，力能益国任家贫。吾侪一笑堪相别，无数江边洒泪人。
题严九皋行乐图三首 其一,明末清初,陈恭尹,传经何处不登坛，三绝残编老尚看。画里须眉犹若此，莫将生事付严滩。
题严九皋行乐图三首 其二,明末清初,陈恭尹,总角相亲四十秋，仙湖穗石记前游。当时宾主俱青史，吾辈如何不白头。
题严九皋行乐图三首 其三,明末清初,陈恭尹,天空不碍九皋鸣，风递庭阴子和声。千六百年形始定，祝君遐寿应嘉名。
题王也夔行乐图二首 其一,明末清初,陈恭尹,万卷曾开邺架，燕居如带荀香。浪说陈侯冠玉，今看王氏琳琅。
题王也夔行乐图二首 其二,明末清初,陈恭尹,斑衣舞罢此日，彩笔花开晓风。诗思满怀未写，闲阶叶响梧桐。
题君畴行乐,明末清初,陈恭尹,山衣自饶古制，侠骨亦异尘寰。笔墨犹勤卷里，诗篇先后人间。
送李华西太守二首 其一,明末清初,陈恭尹,归去人皆惜，歌声满峡中。吏才推悃愊，文体仰宗工。不以和伤介，能将雅变风。一时诸五马，德重总输公。
送李华西太守二首 其二,明末清初,陈恭尹,石室遥占斗，云楼近跨城。篮舆曾共适，卮酒每同倾。即送高旌去，谁寻胜地行。秦中连岁旱，西望不胜情。
江行杂咏十首 其一 江星,明末清初,陈恭尹,象纬看犹是，玑衡莫可窥。颇疑天未定，终叹逝如斯。影阔迷分野，江空失两仪。民劳今幸息，摇动更何为。
江行杂咏十首 其二 村灯,明末清初,陈恭尹,舵楼沉夕照，戍鼓戒黄昏。几处犹灯火，谁家未闭门。晕凝平野雾，红落一江痕。朗诵宣城句，终宵耿梦魂。
江行杂咏十首 其三 橹声,明末清初,陈恭尹,兰桡枢与纽，相激自成音。直到长鸣处，方知用力深。晓风行客耳，落日榜人吟。虽复非吾乐，平生江海心。
江行杂咏十首 其四 潮痕,明末清初,陈恭尹,东江何太急，朝夕暗生潮。宿叶浮沙岸，新萍上石桥。到山人倍缓，归海浪非遥。明日还增长，连天雨未消。
江行杂咏十首 其五 雨帆,明末清初,陈恭尹,利钝皆吾分，篙师只自馋。溯流行百丈，破雨羡孤帆。远影浓云断，轻舻白浪衔。岂能长得逸，一是湿征衫。
江行杂咏十首 其六 晾罾,明末清初,陈恭尹,已识终成弃，何如早自休。昔人嗟竭泽，汉法漏吞舟。疏处青天见，闲时白浪收。高张空复乐，斜日满林丘。
江行杂咏十首 其七 芦烟,明末清初,陈恭尹,渐狭溪中路，渔樵共此汀。山盘烟缕直，天压荻苗青。夏麦炊新熟，春畬火尚荧。舟行无一事，汲水验茶经。
江行杂咏十首 其八 孤屿,明末清初,陈恭尹,孤屿能高下，长江与吐吞。小如园囿物，深作海潮门。雷电生晴昼，鱼龙聚石根。往来舟不泊，心怯怒涛奔。
江行杂咏十首 其九 鱼板,明末清初,陈恭尹,一棹清宵迥，双悬白板明。胧胧移月色，激激作潮声。水族何能跃，劳生每易惊。先王鱼网设，机诈岂其情。
江行杂咏十首 其十 新苗,明末清初,陈恭尹,山谷春恒冷，农功晚未妨。计时秋易待，几日绿成行。老幼骑秧马，鸡豚拜谷王。炎州无恶岁，九熟不忧粮。
代泛亭坐月次白真人韵,明末清初,陈恭尹,一亭清夜月，四面不同看。竹密秋常驻，天空夏亦寒。灯红遥认寺，江白不分滩。追和仙人句，千春得古欢。
佟归善德新招宴白鹤峰同王南区太守俞介石别驾于连平南溟陈河源龚太史含五梁太史药亭方处士誉子季处士伟公,明末清初,陈恭尹,鹤峰清绝万山呈，却待坡公始得名。江走縠纹来百里，帆悬斜照掠孤城。当年旅寓闻钟地，此日华筵奏曲声。不有能诗贤令尹，只应长揖礼先生。
俞别驾介石招饮郡斋,明末清初,陈恭尹,从来佐郡称多暇，一遇诗人事事清。竹里幽斋谁得到，花边新雨客能行。频开美酝传金碗，坐听娇歌倚玉笙。昨日西湖同泛棹，月明今夜在江城。
登合江楼饮王使君南区宝坻酒次坡公韵,明末清初,陈恭尹,天地之交何固哉，罗浮一合不可开。高楼西望且招手，四百仙峰云外来。醇醪足酹江山美，杯杓未终长啸起。登临今昔几千年，坡公犹寓槎江水。前宵月尽昨宵新，未必今人异昔人。明年荔熟醉何处，为报君家酿老春。
柬于连平南溟索香海棠花二首 其一,明末清初,陈恭尹,草木文章日以滋，奇香美色尽于诗。使君搜句穷天壤，异物嵇含尚未知。
柬于连平南溟索香海棠花二首 其二,明末清初,陈恭尹,萤火如拳一树光，百花流出酿泉香。山城路远难身到，为索秋风寄海棠。
次答张亦姜二首 其一,明末清初,陈恭尹,英年异骨总超群，况复清才绝众芬。笔下词流称倒峡，赋成人意欲淩云。取途自合先高足，语勇何须问败军。曾作汨罗江上客，巫阳招尽世谁闻。
次答张亦姜二首 其二,明末清初,陈恭尹,八法曾传燕尾波，老来渐负北山萝。空存匪石心难转，何处悬厓字可磨。劣迹未堪鹅子换，新诗将付雪儿歌。归舟异日池塘梦，唱和终知别后多。
次答连双河送之归湖南,明末清初,陈恭尹,罗浮四百共幽寻，清籁曾将俗耳针。抱朴久无仙吏迹，授书徒负老人心。世间岁月驰驹隙，弦里宫商别鹤音。莫道楚南非远道，东西流水隔高深。
次韵送陆蓬叟,明末清初,陈恭尹,比肩千里未云赊，野寺扁舟送落霞。无计留君归亦得，天南谁是鲁朱家。
送沈山隐入都,明末清初,陈恭尹,黄梅雨势淹徂夏，宝剑云生光四射。将军自起拂拭之，手握双龙舞中夜。虎头燕颔立可飞，南中留滞将何依。看君才气固落落，一日百万真能挥。当筵谈笑既无敌，下笔千言才顷刻。只今海内总升平，遥徼不妨还草檄。封侯前代几书生，万里风云自此行。探穴旧传班定远，留屯还纪赵营平。
同林沂泽家贞其引眉诸子偶泊万竹洲即事,明末清初,陈恭尹,白首希闲日，青尊共此航。一洲风绕竹，三宿月联床。剡棹非乘兴，仙舟异众望。无端成去住，人世亦何常。
送姚龙友鹾司,明末清初,陈恭尹,清风空满越城阴，莫遂三年告养心。屡赋白华归未得，一行风木恨何深。布帆无恙南江水，班马长嘶北塞音。闻说旧乡今作郡，大材宁许久山林。
毛会侯小影,明末清初,陈恭尹,文章传宇内，早已见须眉。岂谓丹青里，居然白雪滋。风云行逸足，山泽想闲仪。莫叹成樗散，千秋乃在斯。
送郑珠江还都二首 其一,明末清初,陈恭尹,岭头秋始至，江上叶先飞。送子如流水，朝宗是所归。中途迎驿吏，到日换寒衣。积雪金门外，吟诗亦掩扉。
送郑珠江还都二首 其二,明末清初,陈恭尹,告归逾一纪，负土又云春。至行推吾党，离心况故人。绿尊连夜月，青简立言身。努力方强壮，无忘论著新。
陈关部,明末清初,陈恭尹,中枢本自典遐方，近奉天书出建章。八表同风归有道，百蛮重译总来王。关河持节霜生戟，尊酒论文士满堂。欲颂九如称寿兕，新秋明月拟清光。
送云在青入都,明末清初,陈恭尹,如何万里赴幽燕，正是蕉黄荔熟天。南海歌骊飞雨外，西风骑马转蓬前。壮游尚觉光生路，旧识应惊雪满颠。朝右近多交好在，帝城云日与留连。
过家开仲新斋因忆帆园旧游,明末清初,陈恭尹,宅边开径接疏篱，步屧相过旦夕宜。方沼红鱼春后子，平台苍树古来枝。忽看山色浮人外，尚记名园隔水涯。伯叔父兄文酒会，白头犹梦旧追随。
立秋日冒雨过林立人因同潘子登许允臣饮罗非黄乔梓山斋有作,明末清初,陈恭尹,肩舆不速赴高轩，正喜新秋好晤言。白帝来时风满座，青尊开处雨翻盆。即飞玉露消残暑，谁泻银河洗厚坤。却为吾侪留重客，未教舟楫返江门。
赠谢榷部龙友,明末清初,陈恭尹,曾于三楚识文雄，健笔翩翩大国风。衡岳万峰来纸上，洞庭千里入胸中。含香粉署高天近，奉使星槎绝域通。野老白头环堵内，干旌遥出粤城东。
贺伟公举子,明末清初,陈恭尹,照乘明珠出海波，同人无不为君歌。诗书有此真堪托，清白遗之亦已多。犬子文章终喻蜀，凤雏毛羽合巢阿。而翁莫道生儿晚，见尔携孙鬓未皤。
题官文佐自画小影二首 其一,明末清初,陈恭尹,目难自见古空言，画里丰神子自传。画若比人人更寿，人虽百岁画千年。
题官文佐自画小影二首 其二,明末清初,陈恭尹,嘉果闽乡与粤乡，满盘堆出荔枝香。年来阙下频颁赐，未必山人独自尝。
题钱鉴涛濯足图,明末清初,陈恭尹,玉雪肌肤不着泥，濯缨何处是清溪。齐州九点非吾土，遮莫桃源在楚西。
寄题姚云望年伯新阁,明末清初,陈恭尹,近郭新开百尺楼，诸峰如画坐来收。数声疏磬鹤清唳，一曲溪光人白头。道有废兴唯自啸，心无驰骛不烦休。练江千里非难到，拟酌黄花及好秋。
次答家良可,明末清初,陈恭尹,同源千里即同堂，三世论交鬓已苍。旧德在人棠树老，新诗贻我夜珠光。文章得路声华远，霄汉乘风羽翼长。计日黄金台下路，马蹄看尔踏春芳。
顾斌琬清琬兄弟过访有诗兼携其叔瑞长见贻之作相示次清琬韵兼答瑞长,明末清初,陈恭尹,冷花疏竹闭闲亭，煮茗烹泉自著经。论长以吾为一日，言诗期尔续先型。溪山雪里堪移棹，兄弟行时合聚星。更颂乌衣三谢句，几人清逸得宁馨。
送岑圣眉北上,明末清初,陈恭尹,少有文章老更成，每从林下领诸生。南溟不负抟风力，北路无嫌踏雪行。双阙晴时瞻紫气，五云开日奏新名。君家旧德黄门在，看尔飞扬继直声。
送梁言配,明末清初,陈恭尹,言乘青雀舫，又别白头亲。不尽天涯路，有方游子身。东渐逾揭岭，西笑指咸秦。正尔梅花节，风霜亦慰人。
送王诚轩中书,明末清初,陈恭尹,小禺山舍倚城根，小种梅花别作村。僻地岂堪过使节，野人唯有扫柴门。初冬风雪回征棹，寸晷从容接晤言。岭表旧家乔木尽，后来桃李赖君繁。
送程三水天翼内擢,明末清初,陈恭尹,操存不改旧书生，几载官衙饭菜羹。小郭自临三水上，十州同识独清名。俸钱每用填民歉，坐舫时因送客行。我从能言言不尽，口碑先已到神京。
送潘受平暂归江西省觐,明末清初,陈恭尹,来去慰高深，梅花满旧林。客庭诗礼地，归梦祖孙心。彩服行常著，春风到在今。别怀何所惜，为尔发清吟。
寄怀张寄亭太史,明末清初,陈恭尹,十二年前汗漫游，佗城杯酒共登楼。榜名已自魁三象，物论还归第一流。内翰新篇传北阙，先公遗树满南州。怀中书札多时在，未敢因人造次酬。
黄明经俊胤年九十三犹赴闱试诗以壮之,明末清初,陈恭尹,七待春开便百年，少时朋辈几人全。犹为场屋诸生帽，已谢朝廷养士钱。老脚登山无万仞，小书盈纸有千篇。知君定是鹰扬老，黄石黄公未足传。
程德基以所著易简方编见惠谢之,明末清初,陈恭尹,黄山白岳足幽居，好学偏乘历骋车。千里借筹频决胜，一官搔首尚踟蹰。嵇含每状南中物，抱朴兼成肘后书。安得藉君调燮手，尽回元气到比闾。
王十洲学使以其高祖渼陂先生文集属为选定赋此答之二首 其一,明末清初,陈恭尹,前朝全盛纪成弘，尽扫繁音尚正声。一代才华归七子，三秦风雅属先生。青霄史馆新裁出，白首丘园健笔横。司马文章杜陵句，几人兼得擅长名。
王十洲学使以其高祖渼陂先生文集属为选定赋此答之二首 其二,明末清初,陈恭尹,高曾遗矩未云遥，三百年来德愈昭。遂有使星临粤峤，重将文体振兴朝。千金吕览谁增损，一阁藜灯久寂寥。窃记儿童时讽咏，山中如得听箫韶。
送杨宝生北上,明末清初,陈恭尹,一雪当年处士声，二毛今始慰平生。科名于尔何增损，世俗居然有重轻。鹏海浪高看直上，燕台路熟好安行。黄门奏赋君家事，为报时来羽猎成。
赠胡防禦裕庵,明末清初,陈恭尹,朱门长是隔烟萝，之子由来意气多。花下相寻时立马，月中留燕每闻歌。牙签万卷儿能读，白雪清篇手自和。为说明年春向暖，却归蓬阙更鸣珂。
春初送王新侯归宜兴王叔琬归宝坻,明末清初,陈恭尹,并辔非为汗漫游，燕吴万里一归舟。大江中路分南北，五岭重来定夏秋。冰下跃鳞桃浪细，岸边闻鸟柳风柔。诗家能事春唯甚，箧里新添是唱酬。
上元日邑侯徐戢斋招同佘齐枢进士游允陵梁殿一殿张佘兼五卢闻仲严孚长燕集青云山阁即事赋谢二首 其一,明末清初,陈恭尹,琼楼香塔启重重，老脚能登不借筇。首月正逢相望日，华筵偏就最高峰。山翔远势元名凤，堤卧寒江别号龙。绕郭新阴千万树，县人争护大夫松。
上元日邑侯徐戢斋招同佘齐枢进士游允陵梁殿一殿张佘兼五卢闻仲严孚长燕集青云山阁即事赋谢二首 其二,明末清初,陈恭尹,佳辰况复奉清尊，郊外行春骑吹繁。已播和风苏物汇，伫为膏雨洒乾坤。依微浦树分村落，断续云峰到海门。曾是童年文社地，白头今日更何言。
送陈嵩山观察之任凉庄四首 其一,明末清初,陈恭尹,玉门关外草萧萧，万里凉州路未遥。莫道书生无燕颔，边人今识汉班超。
送陈嵩山观察之任凉庄四首 其二,明末清初,陈恭尹,曾于桑梓立奇功，一策全教寇技穷。此去更搜囊底智，希文兵甲在胸中。
送陈嵩山观察之任凉庄四首 其三,明末清初,陈恭尹,海不扬波蜃气平，十年南徼赖澄清。九重拊髀方西顾，未遣荆州髀肉生。
送陈嵩山观察之任凉庄四首 其四,明末清初,陈恭尹,丝丝春雨越王台，别思如云黯不开。白首尚堪扶杖在，路傍重待节旄来。
天藏禅师招同唐海门梁药亭集双桂洞,明末清初,陈恭尹,朅来犹古洞，幽处有新轩。石滑无人径，花深不二门。带香分茗火，经雨散苔根。座是同心者，都忘默与言。
留别吴智友,明末清初,陈恭尹,东风行处有花飞，十日淹留半雨霏。烛下纵谈时彻晓，山间追步亦忘归。沉深古学人皆仰，坦直天怀世所希。最是先茔依此地，春秋来往不相违。
何孟门以足疾不能入邑积雨新晴戏此奉简,明末清初,陈恭尹,我从修墓初归里，子又经春不到城。雨歇尚留深巷湿，月圆谁共小窗明。卞和刖后方售玉，孙子膑馀好用兵。四海更无投足地，未妨扶杖且徐行。
次答林立人,明末清初,陈恭尹,乾坤吾道本悠悠，久已忘机狎海鸥。斯世自甘为弃物，新诗何必话从头。东风正熟中山酒，积雨宜披五月裘。幸是群贤有嘉会，兰亭觞酌尚堪浮。
雨中过林立人所寓许将军署斋咏庭前英石,明末清初,陈恭尹,五峰西畔亚夫营，一石中庭见者惊。翠袖低昂如万舞，紫云飘举欲孤行。居然造物钟全巧，瘦绝谁人画得成。不独韩陵堪共语，雨中高咏有群英。
柬沈宝文,明末清初,陈恭尹,一雨江城动再旬，酒杯频共落花春。我还故里如羁旅，君作嘉宾即比邻。待价超腾千里足，著书衰谢百年身。耄期若果符相许，车笠毋忘问钓纶。
题子登感怀示弟诗后并为其尊人澹隐隐君寿二首 其一,明末清初,陈恭尹,三峡山中有断猿，声声凄绝本何言。从来至性无文字，一任人间自忖论。
题子登感怀示弟诗后并为其尊人澹隐隐君寿二首 其二,明末清初,陈恭尹,连珠五曜映高旻，偕隐谁人得似君。乌反旧巢元足养，凤翔千仞更能文。
凤山骊歌十章送徐侯戢斋赴召入都 其一,明末清初,陈恭尹,不得留公更几年，丝纶前日下中天。诚知王命行难俟，欲写丰功世共传。
凤山骊歌十章送徐侯戢斋赴召入都 其二,明末清初,陈恭尹,双塔中间画阁开，一时桃李并新栽。虽云大邑无多暇，胜日频能命驾来。
凤山骊歌十章送徐侯戢斋赴召入都 其三,明末清初,陈恭尹,谷风和暖好扶犁，春后新苗绿总齐。万树夹途留雨气，八桥临水落虹蜺。
凤山骊歌十章送徐侯戢斋赴召入都 其四,明末清初,陈恭尹,郭外樵渔接水村，比年疏浚尽公恩。家家有月归来夜，小艇乘潮直到门。
凤山骊歌十章送徐侯戢斋赴召入都 其五,明末清初,陈恭尹,贵贱咸归土一丘，泽流枯骨赖贤侯。刘伶醉后皆荷锸，庄叟无从问髑髅。
凤山骊歌十章送徐侯戢斋赴召入都 其六,明末清初,陈恭尹,度海空传汉伏波，高桥重架石巍峨。从前作者皆豪俊，事业曾吴孰较多。
凤山骊歌十章送徐侯戢斋赴召入都 其七,明末清初,陈恭尹,心如明镜挂当空，广汉何劳设缿筒。百里生灵几百万，妍媸一一在胸中。
凤山骊歌十章送徐侯戢斋赴召入都 其八,明末清初,陈恭尹,吏才况是出巍科，五十年来未见多。赤子岂知蒙帝力，白头一老尚能歌。
凤山骊歌十章送徐侯戢斋赴召入都 其九,明末清初,陈恭尹,功在将来未易名，九重今已彻贤声。龙蛇劣笔何堪似，碑字因君满帝城。
凤山骊歌十章送徐侯戢斋赴召入都 其十,明末清初,陈恭尹,百尺飞楼四面风，新钟遥出凤城东。县人此后思何极，晓夕闻声便忆公。
制府石公见招以在乡不及赴越日谒谢,明末清初,陈恭尹,世有勋劳重，公为社稷臣。凤书来紫阙，龙节到朱垠。地极三江永，恩移六诏春。貔貅增气色，魑魅避威神。海以无波贡，川馀未效珍。养心唯寡欲，至德在安民。持重山为令，澄清古作伦。棠阴皆陕召，苗雨即周郇。两浙称慈父，中州现佛身。去思存异地，来暮幸躬亲。屡赋柔薇长，频看偃草新。星霜臣节著，岁月国风淳。一物皆沾被，微生况贱贫。弓招承下及，薪采偶逾旬。光霁欣初视，刍荛亦见询。白头绮里季，三祝华封人。宽政容疏放，生涯任钓纶。只应与耆老，击壤咏深仁。
有约惠州偶以事不即往月夜独坐奉怀王使君子千三首 其一,明末清初,陈恭尹,好溯东江水，新晴月又圆。滩高鸣尽夜，山峭绿兼天。昨日数行札，谁家百丈船。使君应倚槛，相望郡楼前。
有约惠州偶以事不即往月夜独坐奉怀王使君子千三首 其二,明末清初,陈恭尹,北牖开千嶂，西亭领二湖。旧题诗总在，宿约日频逾。官廨邻仙岛，人居著画图。此时称兕后，乘月想登舻。
有约惠州偶以事不即往月夜独坐奉怀王使君子千三首 其三,明末清初,陈恭尹,忼慨多奇气，人称赵与燕。看君名已遂，于道守弥坚。世事增诸感，诗才老去年。从来不朽者，枘凿有方圆。
次答顾天石二首 其一,明末清初,陈恭尹,第二泉清接慧山，曾烹僧茗慰愁颜。旧游似我他生事，新句逢君五岭间。老去渐防风括括，春来长是雨潺潺。不缘蜡屐能相过，蛛网柴门只自关。
次答顾天石二首 其二,明末清初,陈恭尹,辟疆文柄昔谁操，睥睨曾空一世豪。南国旧家名父贵，东林坛坫异时高。且藏白玉需良价，莫厌缁尘上敝袍。积雨三城羁绪恶，赋诗休遣梦魂劳。
答朱彦则二首 其一,明末清初,陈恭尹,云间坛坫世同推，之子南来慰所思。白石砂床勾漏客，清秋幕府杜陵诗。句如初日斯为美，曲是阳春和自迟。咫尺端溪不谋面，与君俱有鬓边丝。
答朱彦则二首 其二,明末清初,陈恭尹,民俗凋疲只愿闲，每飞符檄靖诸蛮。著书名在千秋后，借箸功存五岭间。绮里芝荣谁共采，盖公堂迥杳难攀。何时邂逅嵩台月，卮酒相从一解颜。
送姚上宁归潮阳,明末清初,陈恭尹,洗后高桐不染尘，小池西畔草如茵。十旬积雨愁嘉客，两度离家愧主人。龙剑飞潜原有数，马翁得失孰为真。三年看尔冲天羽，万里抟风慰老亲。
西湖送春次王紫诠使君韵十首时积雨八旬矣四月朔日积雨偶晴故有此作寄余索和十首 其一,明末清初,陈恭尹,一春飞电不停光，谁纵群阴共闭阳。出谷野云笼树白，漫堤湖水入江长。莺辞青帝啼犹湿，燕得晴天喜欲狂。想到六如亭下路，屐泥封尽落花香。
西湖送春次王紫诠使君韵十首时积雨八旬矣四月朔日积雨偶晴故有此作寄余索和十首 其二,明末清初,陈恭尹,春来何处去何归，世上关心者亦稀。老景渐知前路逼，新花应又一年违。桥边激激催流水，塔外层层透落晖。深羡使君闲此日，野人经月未开扉。
西湖送春次王紫诠使君韵十首时积雨八旬矣四月朔日积雨偶晴故有此作寄余索和十首 其三,明末清初,陈恭尹,借却今朝补昨旬，历书新纪祝融神。金乌落尽无晴日，蜀魄啼衰有恨身。星火尚传羲叔宅，箫韶曾是帝虞巡。从他节序相流易，四百罗浮只自春。
西湖送春次王紫诠使君韵十首时积雨八旬矣四月朔日积雨偶晴故有此作寄余索和十首 其四,明末清初,陈恭尹,欲送归云不可寻，读君诗句费沈吟。春无白日常疑浅，水到沧溟未是深。野竹生来饶苦节，渚莲开后见同心。最怜犀带桥头月，他夕分明照客襟。
西湖送春次王紫诠使君韵十首时积雨八旬矣四月朔日积雨偶晴故有此作寄余索和十首 其五,明末清初,陈恭尹,菱花荇叶匝双湖，丽日曈曈百里铺。羲驭久应回北陆，渑池休恨失东隅。鹅群逸少非无帖，犊鼻相如别有垆。一咏一觞聊自足，好留春鸟劝提壶。
西湖送春次王紫诠使君韵十首时积雨八旬矣四月朔日积雨偶晴故有此作寄余索和十首 其六,明末清初,陈恭尹,青泥亭子石阑干，高冢累累照水寒。泉下朝云何处所，偈中如露未曾乾。蝇能远道因随骥，草有馀香不让兰。试问钱塘苏小墓，清明寒食几人看。
西湖送春次王紫诠使君韵十首时积雨八旬矣四月朔日积雨偶晴故有此作寄余索和十首 其七,明末清初,陈恭尹,已歇黄塘昨夜雷，寺南新筑定曾催。花名踯躅春长发，竹有茏葱手自栽。元凯勒铭传在德，左司为郡号多才。千秋也是寻常事，日月行天似磨推。
西湖送春次王紫诠使君韵十首时积雨八旬矣四月朔日积雨偶晴故有此作寄余索和十首 其八,明末清初,陈恭尹,青阳归去不蹉跎，闰岁曾无一日多。柯斧烂时才顷刻，触蛮争处又干戈。馀生合付丹砂久，壮志其如白发何。阿阁凤巢知在迩，春来竹实满前坡。
西湖送春次王紫诠使君韵十首时积雨八旬矣四月朔日积雨偶晴故有此作寄余索和十首 其九,明末清初,陈恭尹,千丝垂柳拂长堤，才见东风日已西。蚁垤一春鸣老鹳，山童三月报新鹂。将收蜂蜡供游屐，欲积蚨钱买醉泥。首夏清和全未得，朝来阴雨倍凄凄。
西湖送春次王紫诠使君韵十首时积雨八旬矣四月朔日积雨偶晴故有此作寄余索和十首 其十,明末清初,陈恭尹,莫道工诗遇必穷，使君曾不问穷通。千年自梦生花笔，一郡同归偃草风。杳杳邮筒来昨日，堂堂旗鼓建晴空。风流宋玉今摇落，谁和阳春入郢中。
夏夜小酌秋舫斋前悬灯数十竹间竹密灯红参差高下殊有佳致因共赋之得间字,明末清初,陈恭尹,灯影高低万竹间，暂移尊酒一开颜。杯浮夜色如邀月，风送凉声似在山。火树近从南尉得，烛龙遥自葛陂还。高斋秋气长如此，密笋当门且勿删。
同王紫诠使君自广溯惠即事四首时积雨百馀日江潦骤涨数丈坏官私庐舍不可计使君奉令发赈四首 其一,明末清初,陈恭尹,积潦沈山足，舟行此最难。牵江无旧路，崩石有新滩。高并泉源涌，平欺渤澥宽。中流多器物，不忍问人看。
同王紫诠使君自广溯惠即事四首时积雨百馀日江潦骤涨数丈坏官私庐舍不可计使君奉令发赈四首 其二,明末清初,陈恭尹,已息经旬雨，犹逢饮涧霓。水痕高在树，山色近看泥。乳燕归无屋，行鱼戏满畦。农家栖未定，不暇事耕犁。
同王紫诠使君自广溯惠即事四首时积雨百馀日江潦骤涨数丈坏官私庐舍不可计使君奉令发赈四首 其三,明末清初,陈恭尹,闹处千樯集，平时百货来。只知江欲近，焉念雨为灾。欹舍墙相枕，残村瓦作堆。无人思曲突，更欲焰馀灰。
同王紫诠使君自广溯惠即事四首时积雨百馀日江潦骤涨数丈坏官私庐舍不可计使君奉令发赈四首 其四,明末清初,陈恭尹,丰歉谁无分，风雷太不情。聊随发粟使，偶作泛舟行。江雨珠争跃，山寒玉并鸣。一途新物色，吟咏不成声。
立秋前六夕忆雪楼月酌即事,明末清初,陈恭尹,良宵胜地一时兼，南北轩窗尽卷帘。风度竹声凉细细，月摇江影白纤纤。谈当快处童偷笑，酒到酣时客唤添。渐近清秋天似洗，隔城遥出几峰尖。
送张畏岩进士归吴门兼怀孙赤崖二首 其一,明末清初,陈恭尹,云霄羽翮正翩翩，南北成名总妙年。古迹欲寻勾漏令，客程来自素馨田。频登郡阁山当槛，并醉湖桥月上船。闽国扬帆从此远，女牛星野早秋天。
送张畏岩进士归吴门兼怀孙赤崖二首 其二,明末清初,陈恭尹,吾生白发早萧萧，故旧胥台半已凋。庑下即今闻举案，市中谁复忆吹箫。三冬湖橘初开树，八月江鲈渐上潮。挂绿比年风雨妒，几时林里得相邀。
送王子觐归都门,明末清初,陈恭尹,北溟南海本同涛，万里遥游兴自豪。京辅旧家乔木古，清秋归路雁行高。携回勾漏丹砂颗，舞著虞廷黼绣袍。别后相思何处寄，郎星天上望劳劳。
九日柬崔俞飏,明末清初,陈恭尹,扁舟晒药古谁同，来往乡城咫尺中。心力自行菩萨愿，须眉元有逸人风。九还丹火看将熟，七字篇章老愈工。家有菊坡遗本在，愿分新蕊到衰翁。
送薛孝穆之乳源,明末清初,陈恭尹,罗浮游兴尚逡巡，又向云门寄旅身。归计渐于吴下近，山光多与楚南邻。箫韶合睹来仪鸟，钟乳偏宜服食人。地僻古贤希到此，赖君文采发扬新。
夜坐又次诸公韵送孝穆,明末清初,陈恭尹,霜后浈江见底清，扁舟况复月华明。天涵远岫青无限，水写新梅白未成。五马风流开祖饯，群公词赋赠将行。支离自笑灯前影，掩户高吟冷晕生。
送王立安偕若云叔琬诸昆弟还惠州,明末清初,陈恭尹,去来同是著莱衣，岂必兹行遂曰归。浦上鸳鸯频独宿，天边鸿雁且连飞。湖桥罢钓宵移棹，郡阁论文昼卷扉。病足渐堪驱策在，只应旬月暂相违。
题王惠州紫诠使君观瀑图三首 其一,明末清初,陈恭尹,一树苍松偃盖深，高崖飞瀑落千寻。使君雅操清如水，不用临流更洗心。
题王惠州紫诠使君观瀑图三首 其二,明末清初,陈恭尹,不将笔墨对林峦，燕坐超然静五官。老易本来无二道，河图天一是金丹。
题王惠州紫诠使君观瀑图三首 其三,明末清初,陈恭尹,曾宿田盘最上方，一麾频岁驻罗阳。知君滋味尝都遍，南北山泉孰较长。
赠温,明末清初,陈恭尹,永安新邑百年馀，山峻泉高毓秀初。贾傅妙龄将入洛，太真英略岂怀居。庭趋诗礼闻金铎，策对天人拜玉除。雏凤清声非一日，即看云驷上冲虚。
送蔡尚之之琼州读书其兄肇之官舍,明末清初,陈恭尹,弟兄琴砚久相依，复向官斋共掩扉。春草池塘他夕梦，北风鸿雁一行飞。香株有胆堪充佩，椰子无心足慰饥。莫谓海天南尽处，海公人物古来稀。
题朱开黄望云图二首 其一,明末清初,陈恭尹,寸草心孤日又春，天涯何处不思亲。白云北望三千里，犹忆西湖醉酒人。
题朱开黄望云图二首 其二,明末清初,陈恭尹,家住维扬廿四桥，幅巾萝带好逍遥。怪君诗思清无比，鹤骨棱棱在九霄。
晤何慎思顺德于珠江舟中率尔投赠,明末清初,陈恭尹,东风飞舄早相闻，一揖而今慰望云。千里故人劳问我，五峰明月喜来君。炎州地迥梅先白，泽国冬残雪未雰。幸近乐郊闻善政，旧居归拟事耕耘。
送李宁桓司训高要,明末清初,陈恭尹,三策天人对玉除，妙年司铎受恩初。江流远接龙吟水，山郭遥开石室书。便著锦衣趋子舍，直将家学教比闾。门前咫尺南溟水，大翼如云有化鱼。
题家相如小影二首 其一,明末清初,陈恭尹,碍日吟风万竹青，有人高坐共谈经。知君雅志思淇澳，箴警犹勤卫武龄。
题家相如小影二首 其二,明末清初,陈恭尹,庭下闻诗共稚年，白头频见变沧田。浴沂春服依然在，不为方袍学说禅。
寄家凤轩归化令,明末清初,陈恭尹,不同杯酒几经春，又见桃花刺眼新。黄绶去为飞舄客，白头家有倚闾人。音书非远无金玉，岭海分流隔粤闽。一语嘉州君记取，此乡慎勿厌清贫。
乙亥元日送石公泛海之交趾说法,明末清初,陈恭尹,铜柱西过不易攀，却从海外出人寰。孤舟独坐如天上，高浪经行似雪山。国有中边同是岸，道存彼此孰能关。东风好借扶摇力，手散千花与八蛮。
长洲张宗肃见访别后有诗次韵奉答,明末清初,陈恭尹,生来忧患日观爻，清固难居浊未淆。驷马肯回穷巷辙，一枝真愧野人巢。敢论方朔能肥遁，差免扬雄更解嘲。载读诗篇频击节，白头千里有神交。
元夕寓梁耋符山馆雨中同吴又札梁巨川谈乱离往事有作,明末清初,陈恭尹,银灯玉笛漏沈沈，半月江城总是阴。积雨在途行处滑，方池当槛坐来深。同声赖有如兰侣，把臂犹存旧竹林。闭户寂寥谈往事，白头悽断百年心。
送岑霍山之吴门,明末清初,陈恭尹,何期更作远行身，已自甘心就隐沦。三楚旧游他夕梦，大江东去白头人。休耽杵臼依皋庑，好办鱼竿上富春。君善题诗无奈懒，归装须许百篇新。
贺邹羽四司教顺德,明末清初,陈恭尹,百里家林即比邻，一官犹是读书身。青云渐展鹏风翼，绛帐闲开凤岭春。特立文坛年尚少，自磨雄剑气弥新。尊君风义先型在，深喜传家有令人。
送王立安归都门,明末清初,陈恭尹,细雨乍过春花燃，金台归客扬金鞭。停鞭下马入揖我，虬须飞动东风前。长身玉面年殊少，直上彤墀应新诏。丈夫出处合有时，看尔昂藏岂常调。田盘山下好林皋，贤人隐处德星高。八龙二方侍左右，文若长文即尔曹。自到炎州供子职，省觐频年南复北。尊君五马驻罗浮，近复双旌向梁益。川南路比岭南深，便拟轻装度翠岑。命儿将父劳臣事，中路留家久客心。天涯此别期难定，聊作枯吟为君赠。千秋志业尔自期，白首蹉跎吾善病。
三水别立安后同王使君入羚羊峡四首 其一,明末清初,陈恭尹,三江灯火夜无眠，舟楫分行向晓天。独挂东风更西去，川南燕北思绵绵。
三水别立安后同王使君入羚羊峡四首 其二,明末清初,陈恭尹,春阴连日雨重重，不记舟行远近踪。酒后卷帘风刮面，白云堆里认诸峰。
三水别立安后同王使君入羚羊峡四首 其三,明末清初,陈恭尹,峡山高峭月微明，十里如墙夹岸行。谁向中流喧爆竹，东西崖谷走雷声。
三水别立安后同王使君入羚羊峡四首 其四,明末清初,陈恭尹,归途不怯打头风，缓棹乘流兴未穷。一片晴峰疏树外，木绵新点两三红。
寄郑珠江,明末清初,陈恭尹,纪恩频得读新篇，两度闻缄益黯然。梓里看春犹昨日，芸台珥笔又三年。汉廷内史名空籍，家学康成世有传。尊酒论文偏念尔，从来无梦到幽燕。
送家刚长之官儋州,明末清初,陈恭尹,莫叹离居水一方，仲尼浮海兴何长。此心倘不殊千载，儋耳原来匪异乡。缃帙旧签装玳瑁，清斋新曲进桄榔。青春待击南溟浪，六翮抟风起越裳。
寄陶昌化子师,明末清初,陈恭尹,五月五羊城，积阴雨如泻。陶侯之官未及境，停车问我禺山下。贫家无酒留君欢，郊外移尊劳五马。相逢半是白头人，高僧况有青莲社。红楼朱榭次第开，临高可以挥金杯。石门香浦在左右，龙川羊峡东西来。陶侯胸中富山水，郭璞郦元那足比。文章词语妙今时，稽古宁知更如此。珠崖儋耳绝方舆，胜迹中华或未如。天遣陶侯分百里，尽搜灵秘入新书。别来著作今多少，海外音书阻鱼鸟。我从一跌落苔阶，卧疾罗浮过秋杪。怀君终夕寐难成，听尽宾鸿自北声。一笑相逢定何日，因风聊以赠平生。
花朝后二夕何侯招饮署中即事,明末清初,陈恭尹,清斋银烛敞华筵，况值融和二月天。春得一晴花尽放，望连三夕月犹圆。中心自醉非酬酢，入耳仁声胜管弦。吴下旧交今寂莫，因君重为说当年。
张肃宗以诗索予作书次韵答之,明末清初,陈恭尹,鸟留趾爪皆成字，凤得箫韶始集梧。劣迹敢云希世有，清音真信此时无。何心逝水偏多韵，不定行云未可摹。天地至文原有在，莫将临仿费工夫。
梁虚斋园中木绵次韵,明末清初,陈恭尹,太华十丈几曾花，今见南州野老家。近院似归金蜡炬，倚山如出石床砂。每来丹凤巢三月，未许铜瓶折一丫。便是天台最深处，赋才何让赤城霞。
题采饮山人耦耕图,明末清初,陈恭尹,饮犊于上流，洗耳犹为污。采薇而食之，西山乃周土。昔贤立人极，以作狂澜柱。制行岂不高，厥躬亦云苦。何如扶犁翁，日以牛为伍。睅目皤其腹，不闻复不睹。采山而饮河，安问今与古。
祝张文宿邑丞,明末清初,陈恭尹,几载清斋对凤城，一官仍是老书生。折腰禄米才盈斗，沸耳山泉过半铛。霜后闲阶犹草色，公馀终夕有吟声。木绵花发红如锦，羔酒跻堂见物情。
送朱开黄归扬州省觐,明末清初,陈恭尹,衰残无意事翱翔，送子归飞见雁行。半载共居忘主客，三春分袂异行藏。将寻巴峡添新咏，先度梅关问旧乡。满挂南风趋子舍，烟花多处是维扬。
赠秦番禺子芳二首 其一,明末清初,陈恭尹,疏壑行趋暖，新苗渐得霖。俗依仁政久，春与县花深。家学时光大，君恩日照临。即看征卓鲁，绝胜贡璆琳。
赠秦番禺子芳二首 其二,明末清初,陈恭尹,安堵闾阎足，幽栖岁月长。席门贫负郭，蓬鬓老多霜。每枉干旌过，频承盼睐光。未希严仆射，只愧浣花堂。
次答宋幼琳,明末清初,陈恭尹,长贫今白首，天地岂吾私。本绝寰中慕，将深尘外期。高歌来上客，好德是天彝。愧乏骅骝质，徒虚伯乐知。
送王紫巘,明末清初,陈恭尹,频年伤远道，此别更难任。我守枯株老，君怀寸草心。采芝罗岳峭，钓鲤洞庭深。未有前期在，相思空好音。
次答温杜公四首 其一,明末清初,陈恭尹,列子能风御，骚人好远游。重为萍梗泛，应以荔枝留。中宿潮南落，双江水北流。虽云隔千里，矗矗万峰稠。
次答温杜公四首 其二,明末清初,陈恭尹,病来犹荷锸，老矣欲如何。手种一丛竹，清风时自过。隐囊随散帙，高毂隔垂萝。谁肯寻幽僻，门前野草多。
次答温杜公四首 其三,明末清初,陈恭尹,各抱先臣痛，龙髯不可攀。杞人天果陨，桑者日无闲。旧血传心碧，新霜点鬓斑。即今无隐逸，何处买青山。
次答温杜公四首 其四,明末清初,陈恭尹,身世交相弃，形骸亦自嫌。其坚同大瓠，于用愧轻缣。世德君家重，清诗律法严。无能酬丽藻，搔首对穷檐。
题王也痴虚舟三首 其一,明末清初,陈恭尹,狂澜得到槛边无，尽日清风满舳舻。顺逆去留都莫计，人间波浪过江湖。
题王也痴虚舟三首 其二,明末清初,陈恭尹,虚能游世事如何，齐物庄生古未多。绝似君心全不系，两旁休为种藤萝。
题王也痴虚舟三首 其三,明末清初,陈恭尹,舟居非水古谁同，曲折疏篱一径通。不乏倪迂高士笔，连人都入画图中。
题胡起岩行乐,明末清初,陈恭尹,丘中堪坐且徘徊，芳岁如花正艳开。师事赤松他日事，一编知自圯桥来。
寄汪碧巢,明末清初,陈恭尹,千里霜蹄展也宜，席门车辙记当时。荆花乍落庭前叶，棠树欣添岭外枝。百岁遗黎传世泽，八蛮儿女诵新诗。桂江东下番禺近，暂报琅玕慰所思。
赠汪黼扆二首 其一,明末清初,陈恭尹,昔年曾上敬亭山，白岳分明咫尺间。今日见君谈胜迹，白头犹拟共跻攀。
赠汪黼扆二首 其二,明末清初,陈恭尹,伊人洄溯咏蒹葭，小谢诗篇世所誇。知子往来非别事，罗浮勾漏足丹砂。
次答张宗肃端溪有约不值之作,明末清初,陈恭尹,溯洄秋水同高峡，来去轻帆隔一时。风里几行鱼拜浪，沙边终日鹭垂丝。将期泊处吟圆月，悔不中途命楫师。鹢首相迎成错过，和歌今者更迟迟。
送顾天石兄弟归无锡次其元韵,明末清初,陈恭尹,细风寒雨尚支筇，送尔归舟在客踪。天际一行飞北雁，斗间双举气如龙。依依欲赠亭前柳，落落谁歌涧底松。所惜挂帆期太促，不能杯酒更从容。
赠冯开求,明末清初,陈恭尹,国士声华满国中，每于时刻见宗工。文章气接东西汉，兄弟名高大小冯。岂独英才多化雨，更闻古道善维风。丈夫正有无穷事，莫遣霜毛笑老翁。
走笔送潘子登,明末清初,陈恭尹,五峰登眺二年同，送尔东归又北风。莫讶临岐无一语，此心皆在已言中。
藕泉为孔少府赋,明末清初,陈恭尹,莲花峰下学宫成，宫外新泉以藕名。有本知为君子泽，一泓先得圣人清。凉生肝鬲同冰饮，静写须眉似镜明。洙泗渊源湮已久，赖公重此濯吾缨。
曲肱处自得居为王云庵赋,明末清初,陈恭尹,一肱伸缩总吾身，偶枕闲斋梦亦真。世上浮云皆外物，个中谁是独醒人。
自得居,明末清初,陈恭尹,身心顷刻不相离，未得为谁得是谁。饮水入喉分冷暖，从来只有自家知。
游尹澜柱铨部园林十首 其一,明末清初,陈恭尹,屡有名园约，初寻洞口来。长桥行旷莽，积水接楼台。入座诸峰见，凭高远郭开。怪君辞凤阙，家自有蓬莱。
游尹澜柱铨部园林十首 其二,明末清初,陈恭尹,向暖蕉全坼，新晴柳自低。闻棋知阁近，寻路到花迷。玉马摇风数，朱棂射日齐。楼头人出迓，一似隔虹蜺。
游尹澜柱铨部园林十首 其三,明末清初,陈恭尹,布势因林木，周池见竹苞。琐窗文各变，重阁路相交。廉静团花气，波明落鸟巢。飞尘全不到，谁信近东郊。
游尹澜柱铨部园林十首 其四,明末清初,陈恭尹,绮丽无馀巧，幽奇复可誇。苍茫洲渚外，篱落野人家。归鹤明深竹，行鱼聚浅沙。水西云几片，飞作日边霞。
游尹澜柱铨部园林十首 其五,明末清初,陈恭尹,翼沼阑干曲，依沙石几丛。新荷分水碧，初叶拟花红。最爱古榕下，萧条寒食风。晓来加敝缊，吟尽画桥中。
游尹澜柱铨部园林十首 其六,明末清初,陈恭尹,曲渚平无浪，扁舟晚不归。如何垂绶客，亦有钓鱼矶。天月欲随我，水云微上衣。小童轻把棹，莫使白鸥飞。
游尹澜柱铨部园林十首 其七,明末清初,陈恭尹,萧瑟北林声，云如万马行。坐中高阁雨，天外几峰晴。向浦帆光湿，依人燕羽轻。罗浮开一面，悽切未归情。
游尹澜柱铨部园林十首 其八,明末清初,陈恭尹,半月为孤客，流连为好朋。不眠将尽夜，频剔欲残灯。酒助长谈力，诗矜一字能。云霞多变态，高阁更晨兴。
游尹澜柱铨部园林十首 其九,明末清初,陈恭尹,近宅偏饶水，跨江复有湖。磬声僧院小，山影草亭孤。万卷名书簏，千株号橘奴。寻常侍家宴，一月几登舻。
游尹澜柱铨部园林十首 其十,明末清初,陈恭尹,白日开名饮，青镫尚此堂。节歌檀板细，凝手玉箫长。立史传觞政，飞花佐酒香。山公性多可，都任嗣宗狂。
送蓝公漪归闽中,明末清初,陈恭尹,冬春积阴雨，十旬三见日。城阙为泥涂，凄风闭寒室。居人屡兴叹，况子犹孤客。卧起逆旅中，图书满筐箧。抚剑一高歌，长江浩萧瑟。仆本蓬蒿士，岁月时一出。爱君美词翰，过读常促膝。如何倦飞羽，更问闽山辙。东道阻且深，相思隔浮岳。有亲在白头，留子终无术。何以送将归，独有江南橘。
送孔樵岚入都 其一,明末清初,陈恭尹,九州日炎暑，驱马有所之。岂惜道里遥，念君来几时。昔来春已徂，今去秋方初。人生不如鸟，燕燕犹未飞。鸣蜩息高林，泥潦在中逵。帝廷玉帛会，于役有恒期。况闻道维扬，可以觐慈闱。君亲谊至重，安得顾其私。匪无良朋恋，行矣勿迟迟。
送孔樵岚入都 其二,明末清初,陈恭尹,西北方阻饥，东南荷戈戟。斯民独何辜，上天无乃虐。嗷嗷鸿在野，往往人相食。犹闻冻馁馀，未免多求索。岂无有心人，付之长太息。子抱经世具，慷慨足智略。虽云在下位，自待良不薄。修途八千里，耳目亲所历。何以献彤庭，苍生望膏泽。
惠州西湖歌赠叶金吾犹龙,明末清初,陈恭尹,杭湖不过方十里，颍上无山空勺水。老夫未免有乡情，敢道他皆不如此。惠州城西几百峰，峰峰水上开芙蓉。我欲穷源安可极，野烟空翠飞重重。鳄湖之水明如练，弱藻潜鳞皆可见。丰湖之水曲若环，扁舟一去何时还。菱花荷叶纷纷长，巨筏中流日垂网。水晶鱼小价偏高，犀带桥长人共往。金吾亭上好看湖，远近纤浓胜画图。微风作浪打山脚，白日倒景悬城隅。金吾勋伐藏盟府，天许闲身作湖主。买断龟峰千顷波，增筑楼台三百堵。飞甍往往杂茆茨，随山高下总相宜。疏阑架竹通闲地，画舫传觞入水篱。吴歌楚舞看未足，更奏银筝度新曲。千金制得凤鸾衣，万里载来燕赵玉。如君好事世所希，一日百万真可挥。当筵意气映四座，使我不醉何能归。别待他时百花发，为君更咏黄金徽。
同梁药亭屈翁山淩天杓林叔吾泛舟东湖承高西厓邑侯垂访谈宴逮夜赴湖主人尹澜柱铨部之招即事赋赠,明末清初,陈恭尹,我爱清秋好，因为湖上行。拂衣昨夜度江水，青山画舫遥相迎。垂杨飞丝映朱阁，古松擢干排苍冥。湖上多故人，邀我湖中亭。大铙忼慨间淮鼓，高管断续和秦筝。妖童罗列十四五，曲曲尽作边头声。长谈短歌共披写，座中客尽风流者。只愁天上落金乌，宁识湖边有车马。高侯达者好著书，日开经史自公馀。洛下不唯容阮籍，临邛直欲朝相如。昨日相过惭未报，今朝复枉湖中道。在贵真看能下人，微才岂敢论高蹈。生平落魄偶言诗，空谷寒猿只自悲。何因得入君侯耳，逢人往往言相思。相思相见日之夕，湖日湖云相映色。洲渚纡回势若环，波光琐细纹如织。中流四顾忽茫然，四百罗浮出半天。君不见晋时葛稚川，作令乃以丹砂传。又不见秦世安期子，说项不成成列仙。人生出处皆陈迹，百年且自行胸臆。主人有酒须尽欢，回船勿使风涛黑。
答别张默庵,明末清初,陈恭尹,世人日相见，杳若不相识。如何别君三十年，此心只是长相忆。去岁书来自桂州，望之不至增离忧。今年望极思稍辍，东风忽枉禺山辙。相看一笑在舟中，仿佛芜关往时别。舳舻千里大江秋，祖生击楫横中流。澄清之志一不遂，拂衣高蹈轻王侯。洞庭之南幽州北，处处江山寄游迹。井蛙所见将无同，腐鼠相逢唯一嚇。先生掉头不与言，世间雷电徒轰奔。昆仑冈头三日火，白玉皎皎无烧痕。独抱禅心卧山月，居士身中常说法。已回火宅作清凉，尚有冰霜存鬓发。百日江城共起居，平生不乐更何如。愿移茅屋来相就，溪水长竿并钓鱼。
赠袁伟振林叔吾,明末清初,陈恭尹,珊瑚洲畔柳，可以赠依依。自我此为客，而君遂不归。夜吟销画烛，春雨共寒衣。未别先惆怅，他宵明月晖。
送蓝公漪,明末清初,陈恭尹,珠海三为别，相知廿载来。发添无限雪，心共不然灰。老脚寰中遍，新诗酒后裁。时难游不得，归梦北窗开。
赠尹尔复尔任,明末清初,陈恭尹,爱君兄弟好，悃愊绝浮华。与世若无忤，中心良有遐。二毛依子舍，重树似山家。自种忘忧草，春来烂漫花。
赠李祈年,明末清初,陈恭尹,长裾玉面正青春，可叹飘零乱后身。老母幸存为客早，故山虽在欲归贫。能工丽句追前辈，偶着枯棋服世人。相见江城沽美酒，醉吟忘却落花旬。
石鉴上人请华首塔铭还自吴中赋此寄之,明末清初,陈恭尹,传衣闻已返三城，转忆江南万里程。庐岳憩时依竹影，吴门归日试莼羹。心存至道忘来往，塔有新铭慰死生。欲诉离怀犹未得，故人知我久无成。
送梁药亭北上,明末清初,陈恭尹,南梅枝暖北梅寒，君去秾花次第看。风雪一帆辞海国，天人三策上春官。世情莫惜尝鸡肋，诗句多吟在马鞍。得意定知归计早，此心先许钓鱼竿。
寄喻赓三,明末清初,陈恭尹,春来频客素馨田，想见高吟百卉前。琼海罢官唯白发，蜀门归路在青天。埋名后代还谁赏，廉吏今时不谓贤。同是旧人君更老，相思遥寄梦熊篇。
赠陈将军,明末清初,陈恭尹,廿年相见在行都，三十魁梧好丈夫。匹马射潮江上过，双龙盘剑殿头趋。诗中琢句占师律，局里敲棋识阵图。今日建牙沧海晚，秋霜飞上美髯须。
怀梁药亭,明末清初,陈恭尹,昨闻归棹越黄河，又向维扬渡口过。三月烟花虽寂寞，六朝秋草更如何。高堂待进斑衣舞，下里犹思白雪歌。一第蹉跎那足叹，贵人传者古无多。
送石鉴禅师住匡庐,明末清初,陈恭尹,英英丰骨透眉棱，五老峰前作老僧。已悟心中无一法，却归林下演三乘。风摇冻壑闻冰解，水涨平湖见月升。回忆十年论剑夜，云泥今日隔千层。
送区四之广海幕府,明末清初,陈恭尹,浓眉方面玉肌红，骨相人言似阿翁。卧读阴符残月下，自磨雄剑乱流中。鱼开夜目常疑火，豚拜波心更起风。幕府昼长无事日，好诗吟赏与谁同。
赠赵意子,明末清初,陈恭尹,抛却儒冠学用兵，田园荒尽不思耕。终年避地青鞋破，一夜忧时白发生。松柏本来多直性，英雄何必定成名。怜君困甚还兼病，父执相逢泪满缨。
送家中洲归草堂,明末清初,陈恭尹,移家归及九江春，旧馆初开事事新。图史暂抛中酒日，桔槔闲作灌畦人。花兼细雨泥深巷，柳带高莺出近邻。即恋芳菲难得舍，诗篇先许报交亲。
喜王东村归,明末清初,陈恭尹,疏星三五未成行，鱼子花开客到乡。小妇罢啼牛女夜，大家争解駏驉囊。阶苔摊席闲眠破，邻果攀枝遍索尝。走觅城西苦吟伴，旧须添出几茎霜。
送谭天水入燕,明末清初,陈恭尹,天涯到日岁方新，草嫩郊原渐少尘。官路听鸡行落月，帝城骑马作闲人。冰簪屋霤玲珑晓，雪照宫桃婀娜春。虽有故交为侍从，马卿能赋不妨贫。
同宁都魏和公昆山徐原一同里王震生高望公湛用喈程周量何不偕梁器圃陶苦子集药亭六瑩堂得真字,明末清初,陈恭尹,竹窗藤几迥无尘，一会西园尽俊人。济上魏舒为旧好，邺中徐干是嘉宾。霜催细菊浮香早，风落高梧透月新。随兴摊书还席地，野情疏放本来真。
寄陆雄州孝山,明末清初,陈恭尹,曲江祠下俯无涯，锁钥关门倚妙才。薄俸散归名下士，新诗多似岭头梅。北楼天净峰争出，南浦桥高舶竞开。昨日人来频见说，郡斋寒叶落成堆。
寄古鍊师,明末清初,陈恭尹,五千言外悟精真，劫劫过来不坏身。浇酒乍禳东国火，掷泥闲化下方人。开将笑口流春电，养得家鸡在日轮。归去阆风上头住，玉芝宫阙总如银。
同梁器圃宿罗澹峰石湖,明末清初,陈恭尹,一湖烟景在登楼，足耐闲人十日留。隔岸山光横枕上，远天帆影落墙头。溪多暗响常惊雨，竹有寒声不待秋。况是溪翁共疏放，玉尊开酒夜传筹。
泛舟甘溪送薛炎州朱次公李祈年归龙江,明末清初,陈恭尹,春江何处不萋萋，掩映群峰到郭西。岸柳飞花时度水，山家开户半临溪。已知异境人间少，难得同心酒坐齐。莫指乡园便归去，舟前听取鹧鸪啼。
送陈人白王问溪归琼州,明末清初,陈恭尹,送君归去不胜情，共国犹悬两月程。黎母山前开晚照，苏公楼外正秋清。槟榔过雨垂空地，玳瑁乘潮上古城。到日从容问耆旧，为予再拜海先生。
夜起西山草堂口占别吴又札梁颙若梁亮圃,明末清初,陈恭尹,无成三十老渔蓑，旧国深惭此屡过。生计未知何事好，诗篇唯觉别人多。高城晓角收凉月，岐路西风长白波。犹幸交亲不相弃，夜烧银烛为悲歌。
寿张太翁,明末清初,陈恭尹,星星白发晓常梳，八十长闻健起居。种就碧桃看结实，教成雏凤每冲虚。衰年手佩通侯印，壮子名传太史书。须信灵芝根有处，罗浮山色在门闾。
寄汤惕庵先生,明末清初,陈恭尹,早辞旄节遂抽簪，渺渺高踪不可寻。江上二毛生子舍，天中孤月照臣心。青松自必千年老，白石聊为半夜吟。近别海头无一字，壶公岩迥璧潭深。
答家中洲西还见寄兼怀梁药亭,明末清初,陈恭尹,西还北去各经春，暂别俱为久客身。江上寂寥同赋地，水边朝暮闭门人。蛙求怒敌行阶草，鸟引饥雏踏甑尘。报与穷途狂大阮，陈平家巷古来贫。
寿易吾豫,明末清初,陈恭尹,帝里看春最少年，比年多只恋林泉。频移隐地金囊涩，久坐穷山木榻穿。脱粟便为终岁计，道书相共午时眠。酒酣笑向妻儿说，梅尉元来是列仙。
湛用喈折并蒂兰一枝见贻予既拓落于时兼有悼亡之戚空斋嘿对触兴为诗,明末清初,陈恭尹,九畹多劳植异根，一枝真称野人轩。似伤萎去将随草，却笑生来即碍门。茎紫或曾充楚佩，心同端不负兰言。只愁晤对香光下，双影偏销独夜魂。
梁药亭偕蒲衣赴车陂荔枝之约余病新愈惮暑不果往却还新塘舟中寄怀兼柬车陂诸子,明末清初,陈恭尹,郭东收雨水新澄，只尺溪桥不共登。林岫未忘多病客，鹭鸶闲似少年僧。楼开静沼难为画，荔擘红衣不让冰。想到山堂今夜短，几人吟共一窗灯。
雨中放舟同诸子登青云阁,明末清初,陈恭尹,蓑衣箬笠好生涯，不厌频频上小艖。秋浦暗云连埤堄，远天残雨在蒹葭。青山对酒添新色，彩笔登楼尽作家。谁约一竿相伴老，鄙人亲起酹江花。
寄怀何克谏何景雪,明末清初,陈恭尹,君家隐处海云东，水绕青螺一百峰。初日芙蓉三谢句，西山薇蕨二贤踪。投竿拟傍羊裘老，负土新成马鬣封。犹感故人嘉惠在，相思和梦夜千重。
代寄毛子霞,明末清初,陈恭尹,久辞黄绶逐征篷，欲讯离居意万重。倚马近飞何处檄，烹鱼频是隔年封。江湘屈指三千里，衰老低头四百峰。一读新诗一惆怅，鹤楼尊酒限相从。
答梁颙若,明末清初,陈恭尹,伏波桥侧石湖湾，生长难忘是此间。穷海见闻唯白浪，孤城表里出青山。身同坠叶犹知本，老对衰杨自怯攀。频得瑶缄远相待，好秋端为故人还。
詹侯竹也招集竹窥园即事,明末清初,陈恭尹,怪石堆园作一坡，新晴终日倚栏歌。满壶玉酒闲人醉，出匣银钩古字多。傍蕊山蜂吟并立，照阶林叶影相摩。寻常车马稀容接，得许花前数数过。
答刘汉臣见寄,明末清初,陈恭尹,春宵犹忆奉金钟，伏暑书邮久未通。乍有清风来户外，不知新咏出函中。才高岂但惊人座，年少须邀盖代功。若问老夫同海鸟，姓名将换信天翁。
送陈季长归福州,明末清初,陈恭尹,丹枫夹路引青翰，霜后澄江亦自澜。十载独行珠海渺，一家归计雪峰寒。将雏彩凤飞何急，避弋冥鸿见渐难。从此溪山发奇思，新篇须满故人看。
送朱鉴思归扬州,明末清初,陈恭尹,南海风潮极大观，广陵涛气正须看。暂辞虎帐论兵地，归里羊裘旧钓竿。殷浩清言牙慧利，孔璋飞檄箭锋寒。何时重睹东京笔，白豕文章列史官。
戴怡涛使君再摄广州旋得实授拜命之日即值生朝祝之,明末清初,陈恭尹,梅花飞蕊洒城隅，五马新行即旧符。颍水重临黄相国，汉廷真假寇雍奴。一阳建子今初复，维岳生申古不殊。人士早磨诗石待，郡斋清咏似韦苏。
寄祝冯再来中丞是日值立春三首 其一,明末清初,陈恭尹,维岳生来不计春，今年生日正春新。尽收肃杀还天地，重布阳和与世人。灯市秾花连彩树，青郊仙仗迓农神。海隅父老相逢说，春在中丞两画轮。
寄祝冯再来中丞是日值立春三首 其二,明末清初,陈恭尹,官为白简生风地，德应青阳解冻天。欲使疮痍归衽席，顿将鸾凤易鹰鹯。精诚星日高难格，忠信波涛涉亦全。金马棠阴无恙否，石羊城下已三年。
寄祝冯再来中丞是日值立春三首 其三,明末清初,陈恭尹,山林廊庙本相须，往哲流风今未芜。下榻不妨留孺子，倒衣频见礼潜夫。言无可择何伤圣，山纵难移亦分愚。昨夜西畴新雨足，一竿安稳钓溪鲈。
东湖曲十首 其一,明末清初,陈恭尹,柳丝风里木兰船，梦想东湖已隔年。湖北湖南多月色，南湖沽酒北湖眠。
东湖曲十首 其二,明末清初,陈恭尹,向晓扁舟自解携，风吹东去更还西。荔子直从窗口落，荷花恰与舵楼齐。
东湖曲十首 其三,明末清初,陈恭尹,湖西堰口接通川，画舫争潮入占前。金环玉腕亲持桨，锦袖红靴自打牵。
东湖曲十首 其四,明末清初,陈恭尹,僧寺红亭映水涯，袈裟来去各乘槎。午食不离荷叶饭，夜灯长结素馨花。
东湖曲十首 其五,明末清初,陈恭尹,大石楼连小石楼，上楼遥见珊瑚洲。洲边花艳谁家女，笑掷红菱打白鸥。
东湖曲十首 其六,明末清初,陈恭尹,金作飞龙照水寒，千人齐唱万人欢。朝来试切银丝脍，怪道池鱼胆尽乾。
东湖曲十首 其七,明末清初,陈恭尹,云敛空江月满汀，方舟行处众声停。新歌一曲清无敌，小妓生来十五龄。
东湖曲十首 其八,明末清初,陈恭尹,潮生云起两相催，只尺江山雨不开。云自罗浮峰顶出，潮从大小虎头来。
东湖曲十首 其九,明末清初,陈恭尹,一簇笙歌隔渚繁，彩云飞尽日黄昏。欲知游女低徊地，朝踏苍苔见履痕。
东湖曲十首 其十,明末清初,陈恭尹,垂杨桥晚归人少，近水亭高远岫孤。正是郭西难画处，淡烟疏树似倪迂。
赠许伯玉守戎,明末清初,陈恭尹,孤峰特立海东涯，秀出如君众所誇。武略即今推独妙，文章先世是名家。三军共仰黄金诺，千里兼多白玉骅。此日庙堂方拊髀，会从天上赐高牙。
赠贾中军,明末清初,陈恭尹,荆郢为都自昔雄，将军威略有儒风。长江独扼三川险，半壁曾高百战功。近建旌旗沧海上，会题名姓汉台中。从来好士心无极，嘉宴犹招白发翁。
乙亥除夕同袁密山史蕉隐蓝公漪集王紫诠使君寓斋次东坡元旦立春韵三首时余以夜禁先归 其一,明末清初,陈恭尹,东风恰与岁朝回，彻夜江城爆竹催。莫笑当歌却归去，青春非为老人来。
乙亥除夕同袁密山史蕉隐蓝公漪集王紫诠使君寓斋次东坡元旦立春韵三首时余以夜禁先归 其二,明末清初,陈恭尹,东西南北偶然同，细酌春醪报岁功。乡梦自分千里外，客心先醉一杯中。
乙亥除夕同袁密山史蕉隐蓝公漪集王紫诠使君寓斋次东坡元旦立春韵三首时余以夜禁先归 其三,明末清初,陈恭尹,烛残绮席未知寒，夜禁严城苦不宽。只隔禺山盈尺地，自邀春色向南端。
徐星汉燕尔未几即有惠州之行戏次王使君三十韵赠之以速其归,明末清初,陈恭尹,天作他乡合，眉犹故里齐。剑光龙乍跃，桐影凤双栖。冠玉仍逢负，探珠独得骊。才同司马浊，斋异太常泥。方朔能遗肉，淳于每滑稽。笔端来滚滚，吉事欲折折。媒氏初通好，故交还赠绨。雕鞍五马借，筐帛百人赍。贽古先鸿雁，金坚及鼎镌。烛间杯号卺，海外镜名瓈。京兆新眉曲，檀郎款语低。俱飞宜绣蝶，教妒勿烹鹂。巩帨亲曾命，羹汤手自臡。雪窗深夜伴，云鬓未明笄。字共璇玑织，弦从玉轸提。邀闲夜月榭，连步下花蹊。伐性诚知斧，医心不任鎞。十年甘旅处，此日识坤倪。宿约聊须践，新家未易携。琴声非别鹳，诗草是奔猊。去定经罗岳，归应赠佩觿。买舟风自北，登路首频西。闺里年为日，人前笑是啼。禦冬馀旨蓄，先事戒盐醯。云母溪堪念，梅花梦莫迷。林蜂依密蕊，山兽护香脐。掷果思樱口，浮瓜忆瓠犀。早期回彩鹢，相待儆鸣鸡。秾李树方及，初婚赋未题。使君怜岁晏，不遣久孤暌。
岁除杂感十首 其一,明末清初,陈恭尹,散发晞朝日，添衣过暮年。白从梅蕊笑，衰受朔风怜。眼暗吟何害，肩酸字弗便。罗浮春信早，书寄惠州船。
岁除杂感十首 其二,明末清初,陈恭尹,薄酒眠无力，寒衾梦不真。庭闱犹顾复，箕尾已星辰。学愧为裘旧，名知汗简新。九原从岂远，寝庙未歌轮。
岁除杂感十首 其三,明末清初,陈恭尹,雨泽今秋少，萧条井里间。海田增斥卤，溪水失潺湲。一日蜡谁乐，终年农共闲。贫家繁食指，僮仆渐思删。
岁除杂感十首 其四,明末清初,陈恭尹,醉乡徒作记，酒郡几时封。入世无长策，登山有短筇。湖光丰鳄合，云影石楼重。相约携杯斝，南天幸息烽。
岁除杂感十首 其五,明末清初,陈恭尹,种药池边地，良朋乐此留。无方名却老，有草号忘忧。月好还同咏，时难不妄游。炎州稀胜迹，独上尉佗楼。
岁除杂感十首 其六,明末清初,陈恭尹,未归仍是寄，丧我孰为吾。避世无金马，潜身鲜玉壶。灯犹寒夜剔，心为昔人枯。敢望鸱夷子，功成尚五湖。
岁除杂感十首 其七,明末清初,陈恭尹,须眉今若此，清镜背人看。愧共侏儒饱，难同范叔寒。梦中天莫问，钟后夜方阑。地气应南转，年来雨雪漫。
岁除杂感十首 其八,明末清初,陈恭尹,从无西笑乐，不勒北山铭。艰苦应吾道，浮沉惜此生。二万已过日，千秋何限情。书斋空自叹，谁是晚能成。
岁除杂感十首 其九,明末清初,陈恭尹,举世多知我，何如我自知。近歌年冉冉，昔咏黍离离。儒术夫何敢，禅灯亦偶窥。若云高与洁，千载欲谁欺。
岁除杂感十首 其十,明末清初,陈恭尹,阅世浮云变，观心万累空。雄雌欧冶剑，得失楚人弓。先甲年重值，玄英月又穷。算来终岁事，诗律也输公。
大司马吴留村寿日有灵州之行次日还值冬至补祝之四首 其一,明末清初,陈恭尹,冠盖朝仍集，江干昨有行。赋犹初度作，日是一阳生。南陆回羲驭，东山见物情。野人歌赤舄，并入衮衣声。
大司马吴留村寿日有灵州之行次日还值冬至补祝之四首 其二,明末清初,陈恭尹,灵州千载寺，郭璞谶犹存。壁峭通禺峡，江清见石门。溪山新命驾，风土旧承恩。盛气当年事，从今更可论。
大司马吴留村寿日有灵州之行次日还值冬至补祝之四首 其三,明末清初,陈恭尹,谢傅登临处，围棋得数陪。玉杯吟复举，银烛晓犹催。廓落千秋志，雍容七步才。英雄兼著作，从古几人来。
大司马吴留村寿日有灵州之行次日还值冬至补祝之四首 其四,明末清初,陈恭尹,二年归节钺，五岭藉恩威。士忆投醪醉，身从解组肥。马蹄犹角逐，容鬓渐霜飞。未可耽行乐，乾坤尚铁衣。
送吴雁山归杭州,明末清初,陈恭尹,无事行千里，闽中与粤中。文如韩愈怪，途是步兵穷。远志伤骐骥，归心背雁鸿。因君念湖上，霜叶满西风。
方长斯侍母夫人之其兄蒙章官舍赋别,明末清初,陈恭尹,彩服去翩翩，初游属少年。皇华虽客路，荆树即堂前。越雪临书晓，吴山入咏偏。遥知文采美，不让阿兄贤。
冬日寓梁药亭六瑩堂始刻日作古乐府梁王顾自车陂至是夜欧阳伟人刘汉水过宿分赋得灯字,明末清初,陈恭尹,过雨闻檐滴，南天未有冰。月开梅下地，风定草堂灯。浅酌犹烦主，深宵况得朋。预知吟兴罢，书贵剡溪藤。
苦吟分得丝字,明末清初,陈恭尹,力穷天地外，独立夕阳时。物态皆吾巧，春风不自知。舌从荆妇笑，香遣稚儿司。究竟成何事，年年催鬓丝。
弹琴,明末清初,陈恭尹,幽人何所有，虚室有清弦。素手偶为抚，秋心一渺然。月摇寒岛树，风落夜山泉。直自回元气，鸿濛太古前。
答家献孟,明末清初,陈恭尹,谱中传旧好，酒后见新诗。一日吾为长，千秋汝在斯。金无留矿理，玉有照人枝。每抱才难恨，而今喜可知。
送庞野直之阳春,明末清初,陈恭尹,春州三百里，非远亦堪悲。世难依人地，家贫为养时。路边云是石，马上檄兼诗。知有神明宰，无劳理茧丝。
次韵答龚升璐三首 其一,明末清初,陈恭尹,勿用潜龙德，无双国士名。江城逢永夕，风雨恋同声。竹实非时赏，琪花岂世荣。夜闻论战伐，一倍切归耕。
次韵答龚升璐三首 其二,明末清初,陈恭尹,北望犹龙战，西飞空雁音。英雄时不作，广武叹何深。念子辞莲府，将归旧竹林。子春有高节，不独爱豪吟。
次韵答龚升璐三首 其三,明末清初,陈恭尹,孤云虽异托，高烛数同堂。深浅看浮白，升沉付彼苍。别来频有寄，欲报不成章。倘枉山中驾，秋英未乏粮。
题王茂名令诒南行图,明末清初,陈恭尹,大才何处不闲身，百里新花况值春。五斗已馀供鹤米，一官仍作著书人。
又柳矶图,明末清初,陈恭尹,万缕笼烟讶许同，一竿摇漾泖桥风。王郎濯濯如春月，更在龙鳞凤翼中。
送李尚卿司谕长宁,明末清初,陈恭尹,禄虽升斗尚为儒，吏隐今时只此途。送子更添无限兴，佳辰频得到西湖。
又送王立安二首 其一,明末清初,陈恭尹,别子三江日，木绵今又开。一年燕与粤，万里去还来。识老增新感，诗工胜昔裁。严君方北发，先待郁孤台。
又送王立安二首 其二,明末清初,陈恭尹,金陵虽暂住，不比在他乡。北望京华近，西流蜀水长。佳儿娱旦暮，诸弟共文章。港下多商舶，来书寄数行。
九月晦日同王惠州王础尘连双河诸公集石公精舍送秋同限蕉字松字二首 其一,明末清初,陈恭尹,黄花开尽转无聊，处处园林战绿蕉。顿觉朔风凝玉露，不知明月变凉宵。郊西满目登新稼，物外何人识后凋。想到北庭冰可折，最分寒燠是今朝。
九月晦日同王惠州王础尘连双河诸公集石公精舍送秋同限蕉字松字二首 其二,明末清初,陈恭尹,鸿来燕去各从容，白帝将归驾白龙。且让羲和旋北陆，尚馀朝爽在西峰。千卮醳醳忘忧酒，百尺青青偃盖松。暮别山门尚回首，数声犹是此秋钟。
次答张鄂山二首 其一,明末清初,陈恭尹,信道三人必有师，白头宁恨识君迟。杯浮菊蕊香犹在，诗寄梅花语亦奇。湘曲几时归贺监，海边何处觅安期。深谈不觉销红烛，旅宿高城斗柄移。
次答张鄂山二首 其二,明末清初,陈恭尹,葛相当年出渭滨，杂耕心事更谁陈。身肩半壁成还败，名在千秋久愈新。高冢麒麟添宿草，遗黎蘋藻荐青春。烦君为酌湖中水，恸哭西台尚有人。
家敷公自桂林分闱还惠我湘竹杖赋谢,明末清初,陈恭尹,舟楫归从桂水湍，多君持赠玉琅玕。逢人真信成龙易，有实方知集凤难。数点迷离尧女泪，一溪烟雨子牙竿。年来老脚差能健，从此登高得羽翰。
送潘涵观之高凉二首 其一,明末清初,陈恭尹,黄花新后紫梅新，送子扁舟正小春。三万六千过已半，东西南北倦游人。
送潘涵观之高凉二首 其二,明末清初,陈恭尹,君家曾入列仙书，心影无偏古所誉。好到潘山奕棋处，乾坤一局问何如。
答潘子登,明末清初,陈恭尹,天之为文星与月，人之为文笔与舌。自从星月一晦冥，文章正脉几于绝。挑灯昨夜读君书，字字行间皆有血。君父之辱义正同，有口莫向他人说。精卫填海海未乾，愚公移山山可裂。山崩海竭必有时，此心不与天壤灭。蘸笔须到星宿源，磨锋必用昆吾铁。但能闭户造坚车，今古修途同一辙。
送钟横塘,明末清初,陈恭尹,昨来倚杖立秋风，白发丹颜一老翁。今日送君难复绘，衰颜新减几分红。
五日泛舟珠江饯王紫诠使君观察川南,明末清初,陈恭尹,清尊相饯木兰桡，万里西行使节遥。珠海共吟唯此日，蜀门一路在青宵。江连金鼓涛声壮，山杂云霞雨气消。向后题诗人渐远，风光虽好亦无聊。
同潘子登卢俊斯佘兼五小饮梁巨川山馆分得十一真,明末清初,陈恭尹,树影横阶不染尘，墙头山色况嶙峋。半年好月唯今夕，四座清风尽雅人。杯有浅深从所好，语无伦次任吾真。短衣出送溪桥夜，明日相寻在钓纶。
同潘子登梁巨川卢俊斯集向恬庵咏夹竹桃花,明末清初,陈恭尹,醉里看花倍觉妍，临风一树独嫣然。瑶池嶰谷来何处，翠袖红妆色可怜。灼灼最宜之子室，猗猗如咏卫侯篇。秦人洞口原非远，莫误渔竿上钓船。
月夜紫诠使君寓斋同蓝公漪朱甸安吴山带叠韵三首 其一,明末清初,陈恭尹,只尺濂溪有旧祠，石存九曜已无池。光风霁月今犹昔，辜负前贤石上诗。
月夜紫诠使君寓斋同蓝公漪朱甸安吴山带叠韵三首 其二,明末清初,陈恭尹,月午应门未上关，尘机暂息似空山。澄清天宇谁能滓，多谢微云点缀斑。
月夜紫诠使君寓斋同蓝公漪朱甸安吴山带叠韵三首 其三,明末清初,陈恭尹,漏水迢迢转玉龙，金壶银箭未从容。眼前共坐人千里，良夜他时何处逢。
羊城月夜同王紫诠吴山带次蓝公漪韵,明末清初,陈恭尹,众窍因成籁，一弦犹抚琴。岂能谐里耳，聊以散幽襟。地古春怀远，杯凉夜语深。三农方望雨，明月最宜阴。
答山阴刘道岩,明末清初,陈恭尹,旧识稽山禹穴东，君家门地有清风。近缘伯父知犹子，曾听而师说若翁。龚胜卧床仍矢节，谢翔许剑亦全忠。成仁取义无今古，劣笔空惭史传工。
有进川南使君新荔枝者是日初尝苦瓜使君纪之以诗与吴山带和之次吴韵二首 其一,明末清初,陈恭尹,二年留滞思三峡，七载清吟守一麾。瓜果东南尝已遍，无人轻快似消梨。
有进川南使君新荔枝者是日初尝苦瓜使君纪之以诗与吴山带和之次吴韵二首 其二,明末清初,陈恭尹,疥皮青紫各为篮，君自能餐我亦堪。只是平生酸不得，越人尝胆旧来谙。
次翁兄病中见柬,明末清初,陈恭尹,文章频寄慨，造物久劳形。已锢函中史，难言石上铭。寄归同大梦，修短自高冥。来下王乔玉，何当燕翠屏。
又叠闲字韵四首送李宫詹山公归都门 其一,明末清初,陈恭尹,鹤禁龙楼职最闲，为谁驱马涉溪山。五云新命来双阙，黄木千秋尚此湾。日照蜃台烟霭合，风随旄节有无间。洛书河数皆时瑞，不独西王献白环。
又叠闲字韵四首送李宫詹山公归都门 其二,明末清初,陈恭尹,史馆清华未是闲，衮衣何幸在东山。雕鞍晚觅菩提寺，彩鹢朝移荔子湾。得御名流盈座上，著书关令候行间。皇华使命殊三晋，不向诸侯问玉环。
又叠闲字韵四首送李宫詹山公归都门 其三,明末清初,陈恭尹,霄汉翱翔归去闲，回头休忘岭南山。青林近夏初飞叶，碧海弥天不见湾。鸲砚眼明藏匣内，鹦禽言好入笼间。殊方草木添新状，万里经途一辙环。
又叠闲字韵四首送李宫詹山公归都门 其四,明末清初,陈恭尹,本为桑者乐闲闲，不用栖心别买山。中夜每寻观日处，几年曾钓落星湾。老耽浊酒风花下，细读清篇水石间。高价便堪城十五，报君难得玉双环。
佟声远索题连珠冢二首 其一,明末清初,陈恭尹,累累双冢倚山隅，薤露风前尚缀珠。不有诗人能作诔，彭殇千载亦何殊。
佟声远索题连珠冢二首 其二,明末清初,陈恭尹,一丘埋玉未须哀，明月偏宜老蚌胎。滴泪暂归泉客去，报恩还入掌中来。
柬家比之,明末清初,陈恭尹,当年文社狎齐盟，蔚蔚天南各擅名。继世才华吾与汝，一门风雅弟难兄。盐车岂久骅骝步，阿阁将看凤鸟鸣。韩树花生知有日，秋风先报五羊城。
王川南招陪樊检讨昆来刘铨部省庵集长寿石公精舍分得二冬,明末清初,陈恭尹,故作禅房会，深防俗子逢。僧归万里浪，客到一声钟。北酒邀新月，南花发孟冬。后期那可易，使节为从容。
陪王川南饮何慎思邑侯署中登超然台作时将有西樵之游,明末清初,陈恭尹,山水游踪此泊船，风流贤宰夜开筵。篱花对酒如含笑，霜月当头正上弦。一径细穿修竹里，诸峰忽立古台前。官衙胜处谁能到，宾主燕吴不偶然。
次答周雪客,明末清初,陈恭尹,须眉白尽似非吾，感物依然独向隅。百岁春光驹过隙，一生行迹雁衔芦。非鱼庄叟宁知乐，如凤寒虫只自呼。君是梁园贵公子，未应同恸阮公途。
再次周耐庵韵送之,明末清初,陈恭尹,乌乌何必胜吾吾，无事悠悠守一隅。诗思尚存荒径菊，道心曾折渡江芦。嗟来路上人多食，归去林中鸟独呼。寥落风花又三月，青山空自满前途。
元日次梁药亭韵,明末清初,陈恭尹,野服垂垂拂野烟，小台闲上望高天。三城霁色开新朔，十日东风尚旧年。雪在颠毛元共得，诗如兵律独无前。知君久谢金门步，茗碗相寻月井边。
人日次梁药亭韵兼柬川南长寿,明末清初,陈恭尹,衰颜与懒岁俱增，心在冰壶更著冰。七日为人虽复尔，五伦于我独存朋。川南使者新贻酒，海外归僧昨寄藤。旧好无多皆白首，草堂期续夜吟灯。
送黄兰偶暂归金陵即同王川南入蜀次见赠元韵,明末清初,陈恭尹,少长曾闻上巳游，十年节序叹如流。东风又绿王孙草，别酒重开赵尉楼。扇枕归心当永夏，挂帆行色近清秋。川南使者今词伯，入峡猿声不用愁。
引眉侄河涘中丫兰盛花儿曹过而作诗引眉索予为之率尔成咏,明末清初,陈恭尹,灵根产自岭云深，高馆何因得共寻。茎有数岐唯一本，花皆纯洁验同心。七弦每为王香操，九畹曾劳楚泽吟。若遇昔人应叹绝，玉枝连理在于今。
又寿冯使君次赵秋谷夜话韵,明末清初,陈恭尹,山中一夜雷，十日流未歇。况乎雨九州，膏泽周穷发。上天生英才，乃为斯民役。功业贵及时，岁序如过客。使君出相门，贤声存楚越。宁期庾亮楼，却对珠江月。天镜八张弦，尧蓂十开叶。耕锄托乐郊，祝颂非昕夕。愿扇太和风，疲疆日繁息。再纪神爵年，仍升凤皇阙。
次韵答罗浮山因柬其舅汪栗亭其叔罗廷锡,明末清初,陈恭尹,清论应为第一流，禅林相见晚山稠。文章自许藏名岳，姓字偏宜纪石楼。旧好情深劳远梦，新篇佳绝想前游。知君宅相渊源在，南望同悲宋玉楼。
花朝梁药亭招集六瑩堂送姚东郊归桐城同王蒲衣姚非熊二首 其一,明末清初,陈恭尹,高斋红绽雨初消，美酒良晨未寂寥。归客正寻芳草路，南天早是落花朝。交情到处多投辖，诗卷谁家得射雕。含嚼菁华不成句，杜陵持论薄兰苕。
花朝梁药亭招集六瑩堂送姚东郊归桐城同王蒲衣姚非熊二首 其二,明末清初,陈恭尹,南风帆席到非遥，桑落洲边不上潮。入馔鲜鳞飞白版，滴窗疏雨剪红蕉。江光西望涵三楚，山色东浮见六朝。旧好君乡三拜在，并将新咏寄东樵。
答戴桐侯,明末清初,陈恭尹,亭亭谷中云，独往仍独归。何来九皋鹤，相悦还相依。清风振清响，白雪为毛衣。岁时或一至，徘徊啄荆扉。我生澹无营，散诞不言非。君具霄汉翮，览德扬其辉。缓者佩以弦，急者佩以韦。各当行所是，勿谓知音希。
生生园十咏 其一 幻云楼,明末清初,陈恭尹,昔是谁人有，今为佛地初。天光云变幻，楼影树扶疏。挈鼓来川后，燃灯借望舒。白头聊独卧，何必坐茅渔。
生生园十咏 其二 雪香亭,明末清初,陈恭尹,高亭临水次，一树报春归。荀令如曾宿，山人应白衣。同云晴不散，独鹤暮相依。莫作南华梦，闻香蝶易飞。
生生园十咏 其三 悠然阁,明末清初,陈恭尹,尽道桑田改，宁谙夜壑移。云收天寂寂，门掩日迟迟。有色花当阁，无声水满池。从来真妄理，只是酒杯知。
生生园十咏 其四 潮汐池,明末清初,陈恭尹,渐觉池波转，曾将海脉通。浅深尘世外，消长片时中。剩地丛斤竹，闲花落刺桐。潮来还自去，不问主人翁。
生生园十咏 其五 鸢飞鱼跃亭,明末清初,陈恭尹,飞跃平生意，鸢鱼适此亭。世痴无日了，天醉有时醒。是月江皆白，何春草不青。只须人自会，休更问谁惺。
生生园十咏 其六 珠晖桥,明末清初,陈恭尹,惊雷收宿雨，初日现文虹。遂有青莲界，遥开积水中。磬传三径竹，香度小桥风。沧海非云渺，微波自可通。
生生园十咏 其七 琴台,明末清初,陈恭尹,风过松有响，石激水如滩。静入幽人耳，遥闻清夜弹。引中思走马，意内想猗兰。莫上高台坐，南音不惯寒。
生生园十咏 其八 问鸥亭,明末清初,陈恭尹,发短争如鹤，人闲莫羡鸥。未能迥冷眼，何以客炎州。空谷聊舒啸，高天可寄愁。旅中兼课子，不用别诒谋。
生生园十咏 其九 留香榭,明末清初,陈恭尹,驹光忙里去，鸿迹雪中留。尽取开花笑，谁期种果收。百行同一梦，四气自成秋。君看长江水，清清亦聚沤。
生生园十咏 其十 生生堂,明末清初,陈恭尹,好生名大德，岂独在人为。楚虎曾分乳，冰禽亦护儿。但期天下活，安问腹中饥。看子平生意，何忧鬓不丝。
荔枝次吴晋涛,明末清初,陈恭尹,年年惯见侧生红，自读新篇迥不同。绮树有霜朝更艳，冰盘无暑日初融。空将异味疑曹氏，未许移根入汉宫。君为荔枝来岭外，一官吟遍二松风。
次韵答徐紫凝四首 其一,明末清初,陈恭尹,白首甘为陇亩民，生来摧折不曾春。易逢湘竹千年泪，难得桐江百尺纶。道在沉冥宁作我，书传中论又何人。清诗未厌千回读，更遣儿曹写绿筠。
次韵答徐紫凝四首 其二,明末清初,陈恭尹,把笺终日咏瑶华，短发灯前影自髿。缟带未妨还献纻，琼琚无以报投瓜。飞来何处中宵笛，剪落遥天五色霞。恰似秋风亦知得，满池开尽碧莲花。
次韵答徐紫凝四首 其三,明末清初,陈恭尹,曾携孤笠逐篙师，数月轻帆浙水湄。湖上主人梅与鹤，芦中穷士我为谁。惊鸿幸且违矰缴，雏凤于今见羽仪。四十馀年如昨梦，计君犹在未生时。
次韵答徐紫凝四首 其四,明末清初,陈恭尹,文章大道以为公，今昔何能强使同。只写性情流纸上，莫将唐宋滞胸中。维扬不入删诗地，百越咸归霸国风。终古常新唯日月，金乌先自海东红。
喜廖南炜自都门挈家归里二首 其一,明末清初,陈恭尹,粤台风景尚依希，且向湖边掩竹扉。朔雪渐寒鸿合返，海波曾起鹤先飞。老妻相伴为游侣，孙子成行着彩衣。四十年来兵燹地，白头如此几人归。
喜廖南炜自都门挈家归里二首 其二,明末清初,陈恭尹,犹及承平记土风，先朝人物足称雄。可能地气来从北，欲挽狂澜尽向东。负郭席门贫孺子，襄阳耆旧老庞公。交情两世还谁在，长忆吾翁与若翁。
冬草得言字,明末清初,陈恭尹,无论南与北，一种白连门。岂不怨迟暮，曾承天地恩。远风疏劲叶，春色聚寒根。独立观元化，悠悠何所言。
寒灯得遥字,明末清初,陈恭尹,亦自寻常见，分明在此宵。抱将心耿耿，来对雨萧萧。虚壁涵光浅，澄溪落影遥。只须环万匝，长咏破无聊。
纸窗,明末清初,陈恭尹,虚牖任风行，灯摇坐不成。谁开一匹练，似得数重城。自鉴呈身影，孤吟聚正声。古人于视听，毋取太分明。
笔,明末清初,陈恭尹,乱毫犹可束，今古更纷纷。手剑不到处，霜锋时赖君。柔能含道妙，虚足纳风云。枯尽文人血，名成属典坟。
帘,明末清初,陈恭尹,珠帘明瑟瑟，之子正晨兴。翡翠为装带，珊瑚自挂绳。杂花沾未落，双燕入犹能。只觉高堂上，青山又一层。
寒树得阴字,明末清初,陈恭尹,非无生气在，孤直未成林。幸以不材老，能忘时序心。空巢悬宿叶，新月下疏阴。为报青阳道，前溪雪已深。
宿鸟,明末清初,陈恭尹,日暮将何适，归飞尚有林。侧衔千里翼，独立五更心。山月横枝浅，寒池顾影深。幸无弹射患，安梦得于今。
藤,明末清初,陈恭尹,遇物时能曲，垂天自不斜。可怜无尺土，亦复着高花。柔是长生道，清宜处士家。柴门开一角，山月也从遮。
夜漏,明末清初,陈恭尹,滴滴来心上，铮铮出暗风。年流今夜里，天定此声中。候日随阴尽，占星到晓空。谁言良冶手，真有授时功。
春山,明末清初,陈恭尹,诸峰无近远，若与野人期。未改高寒色，青青又一时。后来花在眼，昨夜雪添池。拟着泉边屋，从今插短篱。
春帆,明末清初,陈恭尹,极浦浮无际，轻帆挂自牢。入天云片立，排日海门高。险绝行鲛室，风长引鹭涛。故人春有信，书阁坐劳劳。
春岸,明末清初,陈恭尹,野岸关心地，高花下亦花。弱枝低浪举，轻片落风斜。有力黄柑酒，无营白鸟家。客中才见月，一夕梦汀沙。
春草,明末清初,陈恭尹,春色来何处，南州得最先。萌芽依宿烧，鲜洁近幽泉。力弱犹穿土，光摇不隔天。自今归马后，随地醉须眠。
春泉,明末清初,陈恭尹,石上冰初解，田间绿已阴。无穷资地力，不息自天心。暗谷藏声浅，平池见底深。但令常润下，何用更为霖。
春衣,明末清初,陈恭尹,东风曾不定，乍暖复馀寒。走马初沾汗，看花每出栏。佳人传素手，公子试轻纨。白石高吟客，而今衣尚单。
春屐,明末清初,陈恭尹,自蜡一双屐，南金不是过。世人皆大笑，未雨更如何。高齿防欹侧，深泥免轗轲。病身须托尔，三月好花多。
春灯,明末清初,陈恭尹,疏灯传客影，一半落窗纱。老眼吾看晕，东风汝亦花。夜吟良足恋，春酒不劳赊。犬子惊时节，裁书问到家。
夜潮,明末清初,陈恭尹,自知消长理，岂敢恨蹉跎。子夜泉心正，南天海运多。带风鸣石岸，随月写金波。晓起看新稼，为霖不是过。
纸屏,明末清初,陈恭尹,自上孤屏纸，轻随独坐身。止防风及我，不使事遮人。污损关情好，高方是德邻。朝来烦好手，画出武陵春。
湘管,明末清初,陈恭尹,湘竹生湘水，当年事可伤。结根逢帝子，馀泪亦文章。采作千竿笔，随归五岳装。书成无可写，天地异陶唐。
端研,明末清初,陈恭尹,磨涅终无恙，光芒内自存。得从高峡水，曾是五云根。受性元山静，为容比玉温。文章被天下，一似不能言。
臂阁,明末清初,陈恭尹,截竹为清玩，潇湘意尚存。雅形看不厌，小足立无痕。妙得文心助，轻承玉臂恩。点污知可免，持此报天门。
玉冠,明末清初,陈恭尹,白玉为冠好，轻轻称敝袍。泪曾和氏下，形为屈生高。韫椟常忧玷，随身勿用劳。衰年尤爱尔，相映鬓边毛。
石枕,明末清初,陈恭尹,信是幽人枕，文章亦复工。老松形化石，大匠斫成风。暑月应能试，吟时不放空。怪来连夜梦，只在万山中。
竹杖,明末清初,陈恭尹,黄金如竹色，竹老杖弥轻。拄入空山路，锵然闻玉声。高高上无极，下见云霞生。早被仙人笑，为龙卧不成。
铜瓶,明末清初,陈恭尹,铜瓶依石井，朝日辘轳声。渴酒山人卧，浇花稚子行。新凉苏膈窍，古碧注清盈。一饮消愁疾，裁诗应口成。
竹床,明末清初,陈恭尹,受体止七尺，编床宜数竿。却痰馀沥近，醒梦小声乾。不费加绳墨，何妨被绮纨。金镂与象簟，穿凿太无端。
藤簟,明末清初,陈恭尹,一片燕山雪，千枝海上藤。结为几万字，字字读成冰。缕细常欺发，光寒不集蝇。暑天南地上，从此绝炎蒸。
茶灶,明末清初,陈恭尹,白灶青铛子，潮州来者精。洁宜居近坐，小亦利随行。就隙邀风势，添泉战火声。寻常饥渴外，多事养浮生。
螺杯,明末清初,陈恭尹,汝曲世所弃，因之成巨觞。纵逢千日酒，不忘九回肠。江海归何益，朋俦兴每长。谁能赋鹦鹉，名字恐相妨。
熏笼,明末清初,陈恭尹,楚竹制自古，南藤新络丝。职宜司卧内，法有用疏时。佳气当衣满，馀香入梦知。美人看暖后，不复画蛾眉。
葛帏,明末清初,陈恭尹,细葛含轻雾，多年制薄帷。影形人共见，心事尔如知。不喜猜黄绢，无忧变素丝。唯闻越溪女，薪胆有遗诗。
药裹,明末清初,陈恭尹,事至初为备，防身未是严。将祈苦口利，须用括囊占。物土分南北，纤微及米盐。但令人不病，蛛网尔何嫌。
瘿瓢,明末清初,陈恭尹,已分瓠俱掊，宁期匠见收。在人思错节，于物戒悬疣。量腹为虚受，投身免贵游。同根有枝叶，灰烬已千秋。
石磬,明末清初,陈恭尹,制作成何代，嘉名出泗滨。难逢有心者，空学折腰人。声古宜歌颂，形方或矩身。茅斋聊借汝，终拟入韶钧。
香煎,明末清初,陈恭尹,近日煎香片，前修未有称。芬芳人所惜，暴殄世须惩。用火先防烈，燃灰复可兴。此身如白玉，三日试应能。
画叉,明末清初,陈恭尹,不谓高难及，终知力有穷。任人吾自逸，致远汝为工。枝指传蒙吏，循墙学孔公。岂如燕匕首，只在地图中。
墨池,明末清初,陈恭尹,石墨汝相得，翩翩文采多。虽居白黑外，将奈浊清何。满至先知损，群中不受磨。毋言一勺小，从古有风波。
笔山,明末清初,陈恭尹,似得卧游图，峰峰落座隅。并将文格古，恰与性灵孤。意内存真隐，生来伴老孺。高深长在目，聚米复何须。
花架,明末清初,陈恭尹,青春虽共得，弱植本难工。小结藤兼竹，无妨雨复风。细香通静后，微月覆轩东。未少匡扶力，花开不任功。
棋枰,明末清初,陈恭尹,终古纷争地，当年克让风。画如分易象，度亦合天工。疏密群星似，纵横末俗同。无穷机与巧，不出数行中。
芒鞋,明末清初,陈恭尹,以貌若不足，于行安有馀。即云素履往，犹似结绳初。山色绿相得，藓痕青未除。从来深薄意，于汝更何如。
麈尾,明末清初,陈恭尹,麈尾谁家物，谈时废弗能。将无欺白发，喜不受青蝇。饰玉身虽贵，怀琼岁莫征。山中乐仙隐，非愿有名称。
镇纸,明末清初,陈恭尹,刀锥皆见末，汝钝类模棱。及与飘风会，方多镇物称。卷舒劳重寄，著作得良朋。自古安刘者，都无文学能。
琴囊,明末清初,陈恭尹,古道寄山水，正声终在兹。龙唇倘弗御，凤鸟至何时。鲜洁蜀川锦，缠绵园客丝。将知用心处，不欲负钟期。
蒲团,明末清初,陈恭尹,蒲簟圆如月，茅斋寒似冰。难将幽独意，举似住山僧。暗泪续清晓，朗吟枯夜灯。闲来看坐处，书破一层层。
蒿花,明末清初,陈恭尹,忧世庄生目，于蔬亦有蒿。入厨充野蔌，登俎让溪毛。软滑人争尚，芳辛众每饕。莼丝堪并驾，蒌笋或同曹。养胃功殊大，驱痰效可掺。理畦犹画井，疏洫渐成濠。隔岁勤锄锸，先时举桔槔。散根临雪候，聚族冒寒皋。葱茜超群卉，肥硗擅土膏。卷芽朝挺箭，丛翠暮生涛。市价初终别，村佣往返挑。贵时争尺寸，贱日委沟壕。晚节诚无味，其花也自豪。千茎击蕾密，单瓣着心牢。众幅为轮小，中权筑垒高。嫩茸深结蕊，青萼细含毫。摇落能经久，离披尚桀骜。只应从物化，终不被风挠。追往颐犹朵，于今首重搔。坐观形色巧，真觉化工劳。莺谷翎谁剪，蚕筐茧待缫。深浓如匠染，浅淡受霜鏖。倚凤簪云鬓，攀龙上御袍。无香辞蛱蝶，有苦远蛴螬。竟亩黄相镞，经春子可櫜。作金曾布佛，似菊欲依陶。不遇高人赏，将同荼蓼蓐。折归亲几砚，把玩对醇醪。萎绝知何许，怡情信所遭。千言劳共赋，一字更承褒。薇蕨还登雅，萧兰并入骚。曾开蒋生径，况恸孝元号。题咏终无及，纤微乃自叨。词锋侔剑戟，文战列旌旄。嗜险穷幽眇，抽薪极汰淘。宁甘名嚼蜡，不肯事餔糟。戛戛敲群玉，锵锵奏八璈。只缘花不俗，遂觉懒难逃。周道伤离黍，中园感有桃。诗人工比物，聊以代心忉。
霜橘,明末清初,陈恭尹,嘉果生炎甸，飞香始素秋。一官曾命秩，千树拟封侯。绿叶霜弥翠，金衣晚未收。玲珑明夕照，磊落亚枝头。浥露姿常洁，摇风蒂自柔。厥包神禹锡，作颂楚臣优。偶入金盘采，蒙兼玉馔羞。甘酸消宿酒，清冷破牢愁。小瓣轻镭柚，微红妒石榴。光凝珠的的，声入齿飕飕。水玉深潜壑，坚冰满贮瓯。近之清内热，闻者亦涎流。有目应同赏，非时莫暗投。苞中仙对奕，江上鹤成楼。实以逾淮变，花从到邺休。贞操元自固，众卉岂其俦。药品皮为上，医师旧是求。青黄分所治，沉痼赖能瘳。色味称俱美，驱除力更尤。有如词翰士，兼善甲兵谋。筋核皆堪取，虫鱼不是雠。一身无弃斥，万里极车舟。橘谱原多种，诗篇亦满眸。醉来浑忘却，何处更旁搜。
小鱼缸,明末清初,陈恭尹,古之五窑哥官定，有明所宝唯嘉靖。五窑近者亦千年，旧物仅存希不病。肃皇临御久且宁，玄修内醮期清净。中官监制下浮梁，供奉虽多谁敢诤。无论大器小亦精，鸡缸鱼缸最得名。君之酒杯无乃是，朱鱼上下缸心明。缸之所受不容吸，四鱼与酒递出入。满时或跃酒池中，乾时不作枯鱼泣。摇鬐鼓鬣若毫芒，掉尾昂头似人立。昔闻酿者有玉缸，此缸清妙古无双。拊不留手柔无骨，虚明瑩彻当银缸。质轻如纸内外见，酒浅酒深人自劝。良宵高会此何时，当杯不醉将遗恨。吾闻水者鱼所依，以酒浇之良已非。如何涸辙令心悲，如鱼得水今望谁，鱼乎鱼乎使我思。
荔枝酒,明末清初,陈恭尹,天为美禄供禋祀，上有旗星下有泉。既作神农能播种，更教仪狄为开先。五齐三事经曾著，百榼千钟古有传。西土蒲萄长引蔓，南州丛桂每参天。岂知岭外离支树，植自罗浮卖酒田。万斛如珠空自照，千溪如火未曾燃。群来野雀休能网，饱啖行人不论钱。采下忽看花满地，酿成何啻酒如川。三年始醒谁能试，百步闻香足自前。满碗盛来无见底，一觞浮出月如弦。冰从化水参差减，玉既成浆性未迁。桂郡酒官应为此，越佗贡物罔闻焉。生时多食犹能醉，酿后馀甘倍可怜。通神益智功如在，美色怡颜力更全。妃子红尘何乃拙，魏文石蜜想当然。琼苏为泛觞王子，玄碧会开宴列仙。古昔未分优与劣，眼前唯辨圣为贤。合尊岂但醉三二，一斗何须价十千。多酿不忧民食耗，屡丰为爱酒垆眠。风流太守须酣饮，知借南中尚几年。
香蕉三首 其一,明末清初,陈恭尹,岭北芭蕉树，虽多不著花。岭南花且实，香者在龙牙。
香蕉三首 其二,明末清初,陈恭尹,瘦似篁初笋，纤如月一弯。青皮开白肉，香在齿牙间。
香蕉三首 其三,明末清初,陈恭尹,众香多以气，鼻闻口不知。香蕉香在味，入酒也相宜。
风乾萍果惠州王子千使君席上作二首 其一,明末清初,陈恭尹,曾邮萍果自京畿，布裹绵装马上飞。今日相逢无一似，暗香馀韵尚依希。
风乾萍果惠州王子千使君席上作二首 其二,明末清初,陈恭尹,细切风乾远寄将，缄封闻说自高堂。使君正醉罗浮酒，不免樽前忆故乡。
白云泉,明末清初,陈恭尹,客有清秋约，泉来第一峰。涧中分夜月，铛里沸风松。淡发茶香远，寒消酒力浓。寻源知不近，明日更扶筇。
题画菊,明末清初,陈恭尹,万蕊犹含雨露功，叶边微带拒霜红。柴桑去后无知己，零落寒枝傲雪风。
题吕仙像,明末清初,陈恭尹,长髯如戟酒颜红，脱却麻鞋好御风。曾记鹤楼碑上见，箫声多在洞庭中。
题画莲花二首 其一,明末清初,陈恭尹,谁写芙蓉望俨然，清香虽未态殊妍。真花开落才三日，一纸长存定百年。
题画莲花二首 其二,明末清初,陈恭尹,几叶深浓带浅黄，一枝高揭露珠房。生从极乐莲池上，开向华山玉井傍。
马缨丹花,明末清初,陈恭尹,火珠琼树可谁栽，经月窗前色未颓。高萼并将轻瓣出，百心丛作一花开。朝缨欲请何须惜，路马如过不用猜。赤汗龙媒今已矣，西风红遍粤王台。
金凤花,明末清初,陈恭尹,竹实离离未可招，人间何处有箫韶。暂为赤帜迎炎帝，忽现奇花立绛霄。金羽两行承燕颔，珠光几点缀鸡翘。南中凤德无衰日，不必贞松独后凋。
水仙花,明末清初,陈恭尹,香满东风莫可寻，一枝空见玉和金。不阶尺土神偏王，独立微波韵亦深。何处杯盘犹献舞，谁家海外更投簪。伯牙不作成连往，留得新声入素琴。
夜落金钱花,明末清初,陈恭尹,孔方随处可称神，万点轻圆艳且匀。天地为炉闻自古，春王行令铸来新。时依落月堆闲砌，每借狂风送近邻。却为上林输不入，眼前都作四知人。
锦屏风,明末清初,陈恭尹,蒙茸偏得惠风吹，不是花奇叶自奇。满架锦云浮紫蕊，一屏春色绽青丝。竹来小径光先到，客近疏篱主自知。若比海棠差有幸，当年曾入杜陵诗。
剪秋罗花,明末清初,陈恭尹,裁成天地道空高，品物流形亦太劳。小叠红牙开野萼，十分文彩付溪毛。仙人霞帔何烦染，织女机丝不待缫。莫谓化工无快剪，西风吹面利于刀。
玉簪花,明末清初,陈恭尹,亭亭直上更横垂，三尺青茎玉一枝。作态便于奇瘦处，动人多在未开时。附蝉冠薄难为赠，堕马妆残欲寄谁。不有淳于能八斗，遗簪满地亦奚为。
胭脂花,明末清初,陈恭尹,非藤非树漫成窠，对节方茎用若何。茉莉丛低推特艳，石榴红缀正相和。缠绵懒蕊珠须短，澹薄微香粉汗过。不用浪誇颜色好，焉支山下汉儿多。
木笔花,明末清初,陈恭尹,古今为梦诧文通，木德由来盛在东。独抱淡香残雪后，力持高格百花中。身堪舟楫材宜老，玉拟形容琢未工。羲画以来无可写，闲开闲落自春风。
夹竹桃花,明末清初,陈恭尹,傲骨雄心岂易消，为花不逐岁时凋。入林高士能同醉，前度刘郎尚可招。色映朱栏添个个，声兼红雨共萧萧。他年更有天台约，短杖相寻过石桥。
并蒂莲花为陆桂平苍岩赋,明末清初,陈恭尹,花随车雨发重重，况是炎州秀所钟。天外远峰明二华，斗间神剑合双龙。孤标直干心无异，并照晴波色各浓。正好移栽向丹阙，洛阳宫殿号芙蓉。
题蝴蝶图,明末清初,陈恭尹,南华曾作梦中人，又向罗浮现化身。七洞仙花时满地，何心更忆杏园春。
题画二首 其一,明末清初,陈恭尹,澹墨图来似有声，绿天萧寂气如冰。仙人绰约居姑射，吸露餐风本自能。
题画二首 其二,明末清初,陈恭尹,两树苍松插碧天，一间亭子瀑流边。携琴策杖将何去，行到山亭是几年。
上弦月,明末清初,陈恭尹,暮见中天月，幽人思几重。池如开半璧，光渐远西峰。候满疑珠蚌，衔幽笑烛龙。乘时知进德，鉴影惜颓容。
下弦月,明末清初,陈恭尹,半晕犹明夜，东林独出迟。虽升人定后，得见日高时。为直常宜损，持盈岂若亏。清光能复尔，未许醉人知。
雨夜旅江阁述怀,明末清初,陈恭尹,惊风落归雁，渺然天一方。如何江海士，并集珠丘旁。霖雨从东来，玄云覆山冈。积旬忧旱魅，良苗今得望。高楼恣欢赏，浊酒三五行。哀彼海滨人，无家托人乡。珠丘虽我土，笳鼓如岩疆。民生日以促，后会安可常。蜉蝣迷旦暮，神龙有飞藏。明朝脱长剑，濯足归沧浪。
贽伍重驹学医,明末清初,陈恭尹,天下虽云弱，手援知其非。井中诚有人，所嗟无绠縻。大道陶阴阳，小亦潜肤肌。为仁得其柄，左右无不宜。爱子秉其术，攻病无坚垒。寒谷回条风，枯杨自生稊。苟能济斯民，药石皆吾师。儒生徒白首，局蹐将何为。
西樵迟蔡艮若,明末清初,陈恭尹,朝起望山路，杂花亏蔽之。日暮有来人，而非心所思。子行亦不远，曰归何乃迟。清溪日浣濯，犹恐衣裳缁。
寿赵意子,明末清初,陈恭尹,纵横当世事，高论若悬泉。藉甚陈琳檄，谁人为发弦。住山成皓首，呵壁问苍天。寂寂蓬蒿外，长松伴永年。
西樵送王说作,明末清初,陈恭尹,相送已惆怅，清溪更乱鸣。未穷生死理，难了别离情。细草秋无路，长林晓有声。不须今夜月，还似昨宵明。
春寒,明末清初,陈恭尹,昼坐犹呼炭，朝吟不放杯。雨名罗粉细，风为剪刀催。噤舌莺飞去，垂肩鹤出来。诗心与红蕊，总是犯寒开。
送尹铨部澜柱起复入都,明末清初,陈恭尹,珠江驻鹢惜临岐，夜夜江城共酒卮。十载辞君将父日，一朝移孝作忠时。何穷世事归星鬓，无恙湖波罢钓丝。郎署从容过玉辇，为言南国极凋疲。
送戴怡涛观察之官雷廉 其一,明末清初,陈恭尹,五两风轻引木兰，福星从此向西看。溪山旧熟骅骝足，父老欢迎獬豸冠。郊有神雷供出令，蚌含明月识新官。旌旗指处氛祲息，反侧而今报平安。
送戴怡涛观察之官雷廉 其二,明末清初,陈恭尹,珠海凋残非独今，一分能赐亦恩深。常于不可如何地，犹寓多方补救心。三剖铜符增宿债，半肩行橐是新吟。广人太息雷人喜，两郡甘棠总旧阴。
新安罗廷锡见访五羊翌日拜茗碗春茶之惠率尔赋谢,明末清初,陈恭尹,高轩何幸此相寻，浊世翩翩得所钦。霄汉长风当羽翼，黄山秋色落胸襟。贫无几席堪留客，老历艰虞未废吟。茗碗春芽持赠我，澹交如水见君心。
屈翁山归自雁门相见有诗,明末清初,陈恭尹,踟蹰城西隅，北风吹我寒。不惜风吹寒，为君故流连。人生知几何，一别逾五年。居者忽复过，行者良险艰。崔嵬上太华，纵横穷九边。文章配道义，所适生飞翰。俱为憔悴人，独有好形颜。与君同心言，自喻金石坚。两木倘相摩，朱火然其间。无为垂空文，千秋期不刊。
祝龙翁,明末清初,陈恭尹,早岁声华满帝居，干旌行处复高誉。芙棠旧有燕公咏，煮海新成管子书。地极东溟膏泽遍，日长南陆览揆初。曾闻一语开汤网，粤士人思捧后车。
夷齐庙,明末清初,陈恭尹,清风千载又谁加，古庙荒坛落槿花。欲荐春薇无处采，西山元已属周家。
楝亭为荔轩先生赋,明末清初,陈恭尹,昔闻诗礼地，地是叹人遐。夜月虚茅宇，春风到楝花。自公曾许国，有子善承家。手泽垂垂在，清明迥未涯。
送耿象翁,明末清初,陈恭尹,干旄将发粤王台，别思逢秋不易裁。当世几人能下士，惟公随地肯怜才。珠官异政他年最，薇省新花几度开。处处甘棠歌勿剪，有人重望使车来。
和王士正诗,明末清初,陈恭尹,耆旧海南偏，相思二十年。来攀贝多树，别负荔枝天。江晚饶芳草，山村有杜鹃。别离无限思，都付疍人船。
寿载翁何老先生六十有一,明末清初,陈恭尹,曾提彩笔上公车，国士名高众不如。江上结茅青史在，山中全节白头初。三闾不忘庚寅日，五柳多传甲子书。相劝一杯重九后，泽兰篱菊称幽居。
寿琅翁大公祖,明末清初,陈恭尹,高秋九月鸿雁归，定山岩下风依依。崇兰有芳时菊菲，舟车千里来郊圻。竹符旄节夹道驰，火藻黼黻袍以绯。为公介以万年卮，柏台霜钺凛有辉。门前百尺交龙旗，环阶爪士熊虎罴。鼓角声高云不飞，文经武纬唯指挥，令出如山谁敢违。五岭之南民熙熙，黍稷被野牛羊肥。烽燧不惊尨吠希，司马临边德以威。千年此日能有几，谁为歌之老布衣。
西樵白云洞同王川南作,明末清初,陈恭尹,四壁石崔嵬，飞泉石上来。桥分三折入，峰斫一门开。坐处凝丝雨，行边滑细苔。浮觞不可俟，先命酌泉杯。
祝黄氏大孺人,明末清初,陈恭尹,柏舟堪向世人誇，天上高居只两家。月殿嫦娥多桂子，瑶池王母有桃花。
咏怀 其一,明末清初,屈大均,至人握大象，长为天下君。澄潭龙不见，嘘气成风云。维彼蒲衣子，渊玄莫能伦。朝隐泰山霞，暮游洪河津。仁义乃蘧庐，逍遥葆其真。春雷惊百卉，阊阖涣波鳞。时哉无与言，天倪一何神。
咏怀 其二,明末清初,屈大均,猿猴依杞楠，后羿不能射。至人与天游，鼋鼍皆默化。利剑决浮云，玄珠烛长夜。许繇乃尧师，土苴治天下。得鱼忘敝笱，骖螭任高驾。圣智贵潜行，毋使大盗假。悬瓢松树间，风吹流泉泻。哀彼尘垢子，死生如传舍。
咏怀 其三,明末清初,屈大均,亭亭南澥云，变化如游龙。朝冠扶桑日，暮舍阊阖风。光彩何荧荧，降我药珠宫。感子相羽翼，飘飖至崆峒。获睹轩辕帝，心华开鸿濛。万象无遁形，来朝宝镜中。双成为舞女，子晋为歌童。游戏太虚庭，谁能知所终。
咏怀 其四,明末清初,屈大均,驷马尚可縻，去日苦难追。平生履虎尾，慷慨将何为。转蓬如车轮，随风西北吹。故乡路辽远，瞻望涕涟而。子房久辟谷，颜如朝霞披。白龙何蜿蜿，与我游天池。功业嗟未建，下民方调饥。洁身乃小节，谁能混鸱夷。蝉蜕王侯尊，聊且从吾师。
咏怀 其五,明末清初,屈大均,庆卿为燕使，任侠不爱身。当时偕渐离，势必歼强秦。委肉饿虎蹊，为谋徒苦辛。用兵贵无形，窈冥如鬼神。风云张羽翼，龙蛇效屈伸。尚父有韬钤，变化存乎人。我昔观鱼复，八阵如星陈。江波激雄怒，巨石高嶙峋。玉女守其门，风后旋其轮。嗟哉先哲心，精微谁能臻。
咏怀 其六,明末清初,屈大均,仲秋寒节至，游子无衣裳。憀慄此何气，中人如斧戕。阴阳日交战，龙血纷玄黄。上天徒暴怒，雷霆曾无伤。务光久沉渊，有穷登为王。予其忍玩世，君臣有大纲。宁当猛虎步，不随鸿鹄翔。勉哉疾固心，四澥聊徬徨。
咏怀 其七,明末清初,屈大均,薛公三千客，半是剑伎人。惜无王霸略，西向终事秦。上兵贵战德，训练宜精勤。八阵本无形，混沌如天轮。苟能准河图，出没惊鬼神。离离九皇星，光悬紫薇门。阳春而肃杀，一气秉其钧。予其钦若哉，遑敢懈晨昏。
咏怀 其八,明末清初,屈大均,仙人空桐子，变化如阴阳。朝霞一膏沐，神光流未央。忘身故委蛇，八极纷翱翔。伊予从之游，矫掌承玉浆。日月如贯珠，吐纳养其黄。庄生化蝴蝶，相遇鸿濛乡。羽翼何葳蕤，餐花临扶桑。东澥涌其波，浮云四飞扬。尧轩去已久，斯民多忧伤。苟非姑射人，谁能应帝王。薄言税吾驾，深山垂衣裳。
咏怀 其九,明末清初,屈大均,出门操天弧，吾将射四方。豺狼日争食，旷野无人行。民生各有乐，好修予为常。桃李羞同华，日月思齐光。曜灵久翳景，丽天谁文章。晞发凭天门，北斗斟琼浆。虽非丹山鸾，愿巢阿阁旁。雌雄三十六，和呜宣祯祥。
咏怀 其十,明末清初,屈大均,乘云何踟蹰，山中难久居。营营魂九逝，长夜怀忧虞。披衣起鸣琴，宫商惨不舒。听者非佳人，鸱鸮纷詈予。上天降霜露，岁寒谁欢娱。硕果不可食，琼华化为荼。俯仰涕沾膺，何时旋故都。
咏怀 其十一,明末清初,屈大均,遥遥望故乡，魂魄所从始。狐死必首丘，远游今安止。嵩丘春载阳，三花何旎旎。时无雒川妃，谁发予琼齿。有鸟自南来，丹翎纷不理。雄鸠虽巧言，苟合中诚耻。茕独夫何言，临流泪如水。
咏怀 其十二,明末清初,屈大均,吾剑虽短兵，其疾如电光。回旋应规矩，恍惚双龙翔。今天降丧乱，日月颠其行。重华命百神，迎我朱陵冈。林峦亘千里，沅湘流汤汤。山鬼纷媚人，前驱从两狼。忠诚夙所立，九死吾何伤。
咏怀 其十三,明末清初,屈大均,长鲸吹海波，百川皆倒流。江妃何夭矫，持我归蓬丘。昊天方降威，潜伏为良猷。舍我朱离天，来宅寒门幽。坟羊共藏井，腾蛇与相纠。君子贵知几，柔顺其无忧。
咏怀 其十四,明末清初,屈大均,萋萋女贞木，变化何葳蕤。含此少阴精，隆冬叶不萎。夫何一佳人，怀忠适见疑。神灵附太山，攀条吟以悲。天边有匏瓜，流光照我姿。笃志慕陶婴，苟合非所期。百川自东逝，北辰无转移。
咏怀 其十五,明末清初,屈大均,大块鼓噫气，众窍为怒号。予口实兴戎，纵横变离骚。顾盻无四海，遑能媚其曹。泰山郁嵯峨，黄河流滔滔。丈夫无死生，万物等鸿毛。
咏怀 其十六,明末清初,屈大均,予幼好骐骥，万里思横行。白起不辱君，忠君爱其名。弓燥而手柔，秋天猎秦城。信行直如弦，贤豪不我轻。后骑甘泉宫，前军细柳营。风飘大胡笳，呜呜如龙鸣。
咏怀 其十七,明末清初,屈大均,少年学神仙，披发罗浮戏。麻姑爱玉颜，为作芙蓉髻。簪以明月珠，拂以红罗帨。吹笛东南峰，紫鸾来嘒嘒。欢娱曾几时，人世苦流离。君为空中云，我为机上丝。将丝系浮云，缠绵安可期。悠悠望蓬山，终古长相思。
过涿州作,明末清初,屈大均,树木何飕飕，黄云千里愁。日月争驱驰，民生谁获休。置酒华阳馆，五鼎烹肥牛。太子捧金卮，美人弹箜篌。数石不得醉，悲歌恨仇雠。歌舞欢未终，将军刎其头。惊风起燕台，滹沱咽不流。男儿得死所，其重如山丘。白刃若春风，功名非所求。
燕市篇,明末清初,屈大均,日月忽不淹，功名行蹉跎。神怒色不变，吾何如荆轲。名随朝露晞，体与蜉蝣化。嗟尔世上人，悠悠一何多。驱车临幽州，褰裳涉滹沱。渐离为击筑，田光和悲歌。四顾莽无人，泪下随风沙。英雄无私雠，燕秦终不和。持此七尺身，为君湛太阿。
绥德城下作,明末清初,屈大均,白日何萧条，边声吹枯桑。浮云终不归，随风四飞扬。言登赫连台，万里望西羌。匈奴多种落，纷纷如牛羊。白骨委蓬蒿，谁知是国殇。向夕闻芦笳，泪沾铁裲裆。立发而虎视，何当吞八荒。大刀搏白虹，长箭指天狼。月照戍楼中，不寐空徬徨。男儿有气节，安得思故乡。
大同感叹,明末清初,屈大均,杀气满天地，日月难为光。嗟尔苦寒子，结发在战场。为谁饥与渴，葛屦践严霜。朝辞大同城，暮宿青燐傍。花门多暴虐，人命如牛羊。膏血溢槽中，马饮毛生光。鞍上一红颜，琵琶声惨伤。肌肉苦无多，何以充君粮。踟蹰赴刀俎，自惜凝脂香。
赠朱士稚,明末清初,屈大均,神虬乐泥蟠，鸿鹄安紫荆。飞腾亦何难，所贵忘吾形。子房久破产，一身如浮萍。英雄不失路，何以成功名。高歌送君酒，词采郁纵横。神仙尔何愚，犹未齐死生。明月在沧海，光华虚复盈。毋怀千岁忧，酣放聊沉冥。天地一尘垢，吾心独太清。
示李总戎,明末清初,屈大均,人生非麋鹿，安能恋山林。翩翩裘马子，四澥求知音。一呼疮痍起，戈矛夙所任。许君以驰驱，杀身毋沉吟。宁食猛虎肉，莫伤壮士心。壮士昔穷贱，一饭酬千金。功名有反覆，英雄难陆沉。苟不达王命，弓藏悲良深。愚哉万人敌，叹息为淮阴。
送陈十七,明末清初,屈大均,匹夫为大侠，吾慕鲁朱家。翩翩四公子，贤豪奚足誇。猛士处贫贱，神鱼困泥沙。金鳞三十六，惨淡含朝霞。变化虽有时，奈此寒与饥。恩害日相生，欲报贵无私。暴虎而冯河，英雄所不为。五贼在心中，运之如璇玑。去矣陈孺子，冠玉何权奇。天下在鼎俎，宰割其随时。
赠万生,明末清初,屈大均,寡妇得丹穴，礼抗万乘君。百尺怀清台，煌煌巴水滨。丈夫无货财，为德将何因。观时得权变，白圭诚智人。东南市玉帛，西北贸马牛。为君富敌国，五行运其筹。握土成黄金，丹诀藏浮丘。关中日转饷，地利如川流。功名何赫赫，谁知文终侯。
与诸公别于西陵,明末清初,屈大均,浮云何瀰瀰，导我将何之。徘徊西陵路，与子搴江蓠。江蓠久不芳，佳人无衣裳。烹鱼贵神鼎，酌醴宜鸾觞。鸾觞君不御，别恨吴天长。参辰日错行，龙虎不相望。我无四澥罗，何以获鸳鸯。楚歌为羽声，壮心空低昂。君子握神器，小人重文章。去去且挥手，久要愿不忘。
寄陈黄门,明末清初,屈大均,美人游四海，滔滔伤不归。鼋鼍衔左黪，中流援者谁。我欲拔剑去，路长无粮资。人马皆饥豗，徬徨泪濡衣。驾言陟高冈，顺风呼所期。吾子白衣冠，呜咽前致辞。丈夫怀心胆，报德当乘时。母以天年终，聂政今何依。众人鸟兽散，弃我忽如遗。逝将衽金革，与子同驱驰。但视沧浪天，莫顾黄口儿。
寿母 其一,明末清初,屈大均,我生遘丧乱，周游悲道穷。发肤虽至昵，相依不克终。子春难全归，豫让靡成功。仰辜昊天德，俯愧白华躬。兹辰介春醴，瓶罍无光容。捧土塞盟津，吹琯回条风。微志苟不移，庶可慰尸饔。
寿母 其二,明末清初,屈大均,朱陵有药市，我父为韩康。东王教服食，仙去路渺茫。远瞻松槚上，近察几筵傍。神灵何倏忽，令母早年孀。白鹤思令威，黄鹄悲陶婴。悠悠圣善心，与我旻天长。母子相流连，如月在沧浪。沧浪水清彻，所以娱娥光。
寿母 其三,明末清初,屈大均,母寒裁复裈，儿寒持熨斗。隆冬天雨霜，清苦徒相守。偕隐似绵山，躬耕无谷口。今朝逢令辰，何以介眉寿。凿冰取嘉鱼，采兰为肥牡。堂堂予处子，被褐怀琼玖。不义如浮云，岂足娱诸舅。
寿母 其四,明末清初,屈大均,青松冒霜雪，岁寒希阳春。仰绝高天覆，俯凭坤厚仁。婉娈怀袖间，蔼如狐白温。尸鸠未均养，所嗟俱贫辛。长息刺绣文，次息倚市门。终岁何劬劬，钱刀无一存。龙绡匪冬衣，燕麦匪朝餐。徒持孺子颜，嬉笑相承欢。
寿母 其五,明末清初,屈大均,葳蕤三珠树，上有孤凤凰。凝神慕姑射，尧舜如秕糠。大子歌离骚，中子进椒浆。小子射白鹿，为脯陈高堂。勤劳文伯母，勖以追圭璋。日抱金乌飞，月怀灵兔翔。精华相呼噏，为命与天臣。
寿母 其六,明末清初,屈大均,西王有青鸟，奉使何温恭。朝登麻姑台，戴胜相随从。中妇献缃襦，小妇调丝桐。阿母乐欣欣，饮酒颜鲜红。兰花结萱草，千叶开芙蓉。念我托神仙，不昏如青童。幽幽匏瓜星，独处银河东。
寿母 其七,明末清初,屈大均,罗浮五色鸟，绛翎是君王。生男为鸿鹄，生女为鸳鸯。嗟余有两妹，口噤难衔将。风雨日漂摇，尝忧巢穴伤。侯光方赁舂，令晖日缝裳。穷苦不遭时，令母怆中肠。婿贫若珠玉，女淑宜糟糠。庶几抱潜德，来共拜嘉庆。
寿母 其八,明末清初,屈大均,神龙何光彩，乘道而浮游。非阴复非阳，归我太清居。暮如蓬海月，为母掌中珠。朝如扶桑霞，为母身上襦。天下乃尘垢，真人色不渝。虽无人爵荣，其乐如华胥。愿亲且安坐，清琴听徐徐。
赠友 其一,明末清初,屈大均,与君生南溟，嘘噏雄百川。海波如连山，天地争回旋。蓬壶在鳖背，踟蹰未登仙。念此下民咨，干戈方缠绵。大禹股无毛，仲尼席屡迁。至人贵拯物，俾世无颠连。鸟兽与同群，松乔胡足贤。
赠友 其二,明末清初,屈大均,玄云无定体，应龙不常仪。昨日髡为奴，今朝冠有绥。贤者重其死，与世聊委蛇。委蛇夫如何，有亲方餔糜。登高呼我友，来同季女饥。君为爨下桐，我作薪中葵。持兹忧患身，柔顺同文箕。有鳏昔在下，雷雨终弗迷。聊陈衾与裯，同寝待鸣鸡。
赠友 其三,明末清初,屈大均,秋霜何凛冽，孤凤寒无衣。摛藻如云霞，五经徒纷披。微言在糟粕，千秋知者希。子志在春秋，我学惟蓍龟。阴阳道所贵，生杀其乘时。丹青亦寓言，游艺聊自嬉。浩荡象天形，山川相蔽亏。为余貌山鬼，窈窕含忧思。灵修在毫素，终古见光仪。
赠友 其四,明末清初,屈大均,三闾多微言，游仙托荒诞。追琢风谏心，光彩争云汉。离骚能好色，九章多怨叹。洋洋变风雅，发愤成波澜。苟非宋玉招，精魂方越散。
赠友 其五,明末清初,屈大均,神农削鸿梧，以合天人和。嗟余半死根，摧藏在山阿。蒙周生浊世，滑稽扬其波。湘累亦寓言，荒淫为九歌。变易吾仪容，云气象嵯峨。日月尚有瑕，丘陵亦孔讹。称文虽渺小，其旨咸包罗。夫子诚知音，悯我如韩娥。行云如可遏，更奏采菱荷。
送从弟无极归里 其一,明末清初,屈大均,白云忽改容，愀凄若风雨。黄龙何宛蟺，相追在洲渚。同气不相离，庶几吾与汝。与汝怀芬芳，离骚绳祖武。崇兰恶无实，相将树稷黍。泰山易崩颓，相将保鸿羽。成仁即神仙，韩终非所许。愿言守儒术，毋坠先人绪。
题云台峰 其一,明末清初,屈大均,雄雷何霹雳，雌雷鸣依依。阴阳相回薄，渊默不能持。发愤为春秋，空文思垂辉。轩辕在华岳，排天往陈辞。天梯何险艰，十步九逶迤。匍卜苍龙背，拘牵玉女衣。绠短玉井长，寒浆难疗饥。白帝觞百神，邀我云台嬉。
题云台峰 其二,明末清初,屈大均,抠衣上云台，磴道何盘纡。死生寄微繘，逡巡青壁隅。神气虽不变，四体挛以拘。阴井仰穿空，阳霤伏行虚。仙人遥见笑，戚施与蘧蒢。寥廓忽无天，穷高至奥区。巨灵厌大朴，雕崿为芙蕖。吾将反浑沌，与帝合灵符。
猛虎词,明末清初,屈大均,朝负角弓出，暮负角弓归。猛虎何斑斑，欲射怜其儿。惟虎尚有儿，惟人乃无妃。雄刀鸣床东，雌刀跃床西。雷雨何冥冥，兰灯惨其辉。徬徨起中夜，恩怨交心脾。牝鸡方司晨，令我倒裳衣。裳衣且莫倒，奋发当有时。
赠陆氏及其从子,明末清初,屈大均,凄凄天上星，与我俱沉冥。匏瓜常自系，河鼓难为声。吁嗟尔知己，相欢如平生。阮公赋咏怀，携手八荒行。洋洋会风雅，从子与齐称。昔焉冯大河，今焉履薄冰。妖姬自可求，渔父谁能名。
为区母陈太君寿 其一,明末清初,屈大均,煌煌天上星，三五成鸳鸯。匏瓜独无匹，织女徒相望。如彼单枝莲，苦心含九泉。如彼兔丝花，松折还缠绵。独活为谁施，不学华山畿。绸缪君牖户，鞠育君孤儿。平生昧凫藻，梦寐见容姿。长歌入君木，越礼非所宜。
为区母陈太君寿 其二,明末清初,屈大均,妾心非朝露，不为白日晞。芙蓉负霜死，不作浮萍移。寒苦四十年，春阳无见期。伯姬蹈汤火，高行毁容辉。百尔君子怀，两髦怜我仪。有腼未亡人，敢当称寿辞。所愿为蜉蝣，泉下早同归。
清明展墓作,明末清初,屈大均,妖姿痛不留，华年惜中夭。墓草根已陈，松枝翳萝茑。绣床所怜女，魂魄何娇小。药石弗能追，相随入先兆。沉阴日杳冥，泉下无时晓。忧毒能伤人，吾将殉窈窕。
游罗浮作,明末清初,屈大均,隆嵷两灵岳，佐命于祝融。蓬莱浮海来，与之合鸿濛。曜真秘阴室，朱明开阳宫。夜半海日飞，摇荡石楼红。石楼夹天起，云气流如水。日出见仙人，玲珑水帘里。迎我四百峰，蝴蝶大不已。袅袅铁桥垂，欲度愁风吹。白云为羽翼，一举将何为。苏耽尚有母，莱子亦有妻。潜龙宁勿用，雷雨将乘时。麻姑有酒田，聊自耕紫烟。捣药命红翠，流杯持寒泉。欢娱可因物，变化宁在天。
游黄龙洞,明末清初,屈大均,洞口花萦回，微磴在溪水。交瀑络峰腰，积翠明潭底。倒影麻姑台，一望成霞绮。白石含金沙，紫蒲吐琼蕊。群峰稍开豁，阴云泱漭起。坐爱盘石广，卧欣芳草靡。天华寻遗宫，蒙茏馀葛藟。歌响散天飞，舞尘逐云委。兴废祗终朝，割据一何鄙。英雄宁无成，不夺儿女子。混沌留吾年，蝉蜕帝王里。洋洋风佩飘，天路从兹始。
冲虚观,明末清初,屈大均,平生好峤岳，所至栖丹丘。太华虽言好，未若归罗浮。冲虚有云构，葛公所绸缪。喑虎守洞穴，碧鸡松际游。石乳滴人寒，花气随风留。仙璈奏池底，月明声可求。发晞笼葱林，手弄芙蓉鸥。日月还雰虹，元气郁不流。研精在玄奥，吾且以销忧。
宿宝积寺,明末清初,屈大均,行缘一瀑布，高上层峰端。兰若冠青壁，松林郁巑岏。光霞舒丹气，暄风凄微寒。锡杖有神溜，嘘吸漱潺湲。衣裳何飞飞，随风上檀栾。洗药尚未毕，长啸凌天门。孤生悼已晏，妙志矢无谖。沮溺虽隐约，松乔共盘桓。日暮闻钟声，聊与飞鸟还。
进帆石门怀古作,明末清初,屈大均,洋洋牂牁水，万里番禺通。百川灌其西，三江潴而东。分源自夜郎，合流趋郁铜。势束高要崄，声奔昌乐泷。春膏溉雄田，夏涨挟旧风。滔滔安所归，溟渤朝祝融。崩波吭一门，喷激争其冲。竦石尽壁立，沓潮声相舂。我舟朝溯洄，暮犹双阙中。飞峡有惊瀑，穿林多横峰。耽兹山水胜，挂帆时来从。楼船想杨仆，策略怀唐蒙。奇道乃自泄，偏霸知将终。裸国亦称王，矧尔臣佗雄。中华当拓境，扬越先成功。前军寻陕破，后骑石门攻。蠢尔一州主，汉为天下宗。
西台雨后行田,明末清初,屈大均,蒙茏黄木洲，汎滥扶胥汇。池台俯闾井，耕钓存风概。濒海多涂泥，芳沃罕灌溉。春雨上膏滋，冬潮咸气退。烧盐有馀秆，垦土无留块。曰我沮溺人，耕惭微禄代。宁须富粳稻，但欲除污莱。始晴命夫男，露田行不怠。汩汩引泉脉，苍苍悦山黛。虹生黄晕中，日出阴霞内。土坼百卉惊，基崩众流溃。殷勤语我农，旨否尝不逮。滂沱趣导渠，湍激宜安碓。在彼牛力偿，在此锄功贷。苗壮须附根，草肥或留菜。平生究水利，斥卤亦所爱。尽力志沟洫，开荒喜草昧。王道始力田，子职期秉耒。踟蹰盻有年，勤动终无悔。
鸿雁,明末清初,屈大均,鸿雁从风飞，气力亦自爱。所忧霜雪寒，艰难来入塞。如何纥干山，群雀啾啾在。高秋八九月，冻死乃无悔。物性苟知时，哲人生感慨。不见山梁雉，三嗅入茫昧。
寄四会李子,明末清初,屈大均,念子离根蓬，随风去何之。少年好驰侠，意气为雄儿。持忧催白发，我年已崦嵫。玉沥与金华，成仙不可期。聊为亡命人，隐忍居下邳。事败死无名，空令骨肉糜。吾子弃其觚，立功思边陲。英雄苟有具，富贵宁无期。穹庐多秘馆，中有琵琶姬。射猎得猪鹿，相与聊娱嬉。
送铁桥道人 其一,明末清初,屈大均,十二慕信陵，十三师抱朴。十五精骑射，功名志沙漠。袖中发强矢，纷如飞雨雹。章句耻不为，孙吴时间学。蹉跎遂暮年，丧乱成萧索。洗心向林泉，所望惟鸾鹤。瀑水与萝花，飘飘梦中落。
送铁桥道人 其二,明末清初,屈大均,相逢少林僧，剑法将传子。绕身若电光，声如风雨至。良马名铜龙，雄鸡悍无比。慷慨少年场，报仇兼雪耻。丈夫苟能军，市人亦可使。何听命于人，自损英雄志。
送铁桥道人 其三,明末清初,屈大均,立功良有命，英雄思战殁。可惜沙场中，少君一白骨。神仙学未成，见道苦超忽。努力去云雾，天光自开发。归去养生人，聪明毋自伐。朝气若流泉，暮心如海月。
送陈中洲 其一,明末清初,屈大均,问子游何之，长啸而不言。民生悲局促，轻举思浮天。寄躯于飞蓬，阳风乘飘然。夜光无自耀，明膏不自煎。服丹身无影，所至如云烟。赠子寂寞床，玄虚为广旃。行行至青原，朝夕聊安禅。
送陈中洲 其二,明末清初,屈大均,白发秽光仪，年华亦已暮。如彼兰蕙芳，离披向霜露。子才逸卿云，复有鸾龙度。慷慨泣明珠，光辉谁不顾。吴越多知音，而今重词赋。闻子父兄名，新知尽成故。行矣路方长，时时望丘墓。莫即学苏耽，仙成上烟雾。
为夏子题奉母图,明末清初,屈大均,麋鹿得甘草，呦呦鸣其麑。儿生失慈母，匍匐将安归。不如彼燕雏，有母教之飞。羊羔亦有乳，乌子亦有枝。嗟君始六岁，已抱杯圈悲。茕茕在襁褓，黄口长含饥。辛苦得成立，堂前怀断机。丹青作图画，梦想存容姿。瞻依向纨素，出入将庭帏。如闻叹息声，俨见劬劳时。丁兰刻芳木，日禅泣阏氏。同怀终天恨，孝思无穷期。庶几扬令名，以慰圣善贻。
古诗为叶金吾寿,明末清初,屈大均,英雄日已老，颜色难长好。昔为张子房，今作商山皓。吾将终罗浮，服食惟朱草。何以被四肢，蝴蝶大如箕。小翅为下裳，大翅为上衣。何以作栖宿，十围笼兖竹。一节为一房，两节为一屋。何以为俦侣，麻姑与玉女。作使五色禽，纷纷炼珠黍。何以充羽觞，玄碧酒如浆。饮之一呼吸，水露皆生香。有友金吾子，家在丰湖埃。吾令两瀑布，流出桃花蕊。桃蕊是丹砂，君餐兼露华。复有蝙蝠好，双栖芭蕉花。千年白如雪，红者如朝霞。赠子白复红，佩之衣带中。能令男女媚，相爱长相同。白以佩吾子，红以佩昭容。黄帝昔成仙，其术惟房中。素女为之师，浮丘为之宫。真人在玄牝，出入如虚空。日月一相摩，光彩成青童。吾慕鲁女生，翩翩骑白龙。仙成上太华，毛女千人从。君今有窈窕，左右争芙蓉。我亦容成子，大道在其躬。相将且驻年，紫髓而方瞳。时来建勋伐，乃追太保公。
卧疾行,明末清初,屈大均,贞女长苦寒，介士长苦饥。吁嗟蕙兰草，雨露不相滋。人情若流水，流水东以西。一日不胶漆，十日不相知。我有负薪忧，药石谁见贻。一身事尊老，衣食无所资。为子复为妇，出门尝迟迟。水精为明月，一气相光辉。月中有日影，如子在母怀。
送王子从军,明末清初,屈大均,太白天将军，夜来穿月出。光芒一何长，直使阴精失。吁嗟兵象见，变乱将无日。怜君虎豹姿，自此难安佚。子房青云士，高尚素无匹。一朝去从军，鞍马如风疾。经营罗甸兵，左右哀牢帅。天心早能知，王命多论述。英雄方缤纷，囊括须高密。王侯宁有种，厮养亦胶漆。仲夏珠江湄，送君情洋溢。离支堆玉盘，花露甘如蜜。半醉即扬鞭，乳羊啖未毕。慷慨辞故人，故人多卓逸。羊裘钓泽中，亦有男子一。
偶从风洞眺望始安山水赋呈秦使君,明末清初,屈大均,自我班师还，永日游山水。城隅得风洞，爱玩心难已。攒石多巉岩，方圆乱相峙。峰高易倾侧，崖落势不止。绝壁窥天窗，光从潭底起。盘旋上松门，狼藉踏花蕊。萝林外冥郁，石乳中奇诡。玉床既膏滑，丹灶无泥滓。惊濑不因风，水石自相使。飞溜吐复吞，空响震心耳。坐久机虑忘，一息归无始。终日介马驰，佳憩乃得此。无人共胜赏，窃忆秦夫子。解组初投闲，老易重为理。用亢得无悔，知足自多祉。褰溯任所适，渊默人难指。留侯岂仙人，导引诚有以。蝉蜕帝王中，功名同敝屣。
曾公子樱挽诗 其一,明末清初,屈大均,公子少游侠，甘心信陵君。玉颜舒苕华，长剑吐浮云。贤豪与争博，睚眦尝下人。弦高思救郑，晋鄙难摧秦。慷慨请兵符，肝肠感三军。吁嗟乌合众，为阵何纷纭。横戈当瞿唐，出没如鬼神。我扼其咽喉，贼气不得伸。士卒坚如山，对垒动兼旬。
曾公子樱挽诗 其二,明末清初,屈大均,朝廷讵无将，君独奋布衣。手提五百人，不死其何归。肌肤为兜鍪，厮养为神师。一夫先刈旗，贼惊刀相糜。奇兵无全胜，救援苦不来。彼为泰山崩，我为独木支。寒寡终不敌，猛士咸疮痍。人持一半冰，马负一束萁。且战且退走，骁骑惮不追。呜呼蛇矛失，流涕满边陲。
曾公子樱挽诗 其三,明末清初,屈大均,剧孟一敌国，条侯资其雄。如君勇盖世，可无横草功。烈士非徇名，王臣原匪躬。终军乃自媒，少卿竟谁从。马步势悬绝，战酣频饮血。杀人惨无声，阴风吹凛烈。徒手犹奋呼，百人无尺铁。成败天所私，吾谋将焉哲。呜呜陇头水，沉沉沙场月。为君歌国殇，泪流满衣褋。
哭内子王华姜 其一,明末清初,屈大均,呜呼我昊天，降祸一何酷。我岂儿女仁，所惜亲茕独。我生苦伶仃，以妇为骨肉。况是窈窕姿，恩情日以笃。三载客将军，欢乐亦云足。朝进紫驼羹，暮听秦筝曲。卿家歌舞多，富贵非所欲。携手还丘园，殷勤耕且读。老姑自汝来，欢喜加饘粥。笑与邻姥言，新人颜似玉。定省几晨昏，孝声闻戚属。凶变在须臾，人理一何促。哀叫天不闻，有身宁可赎。
哭内子王华姜 其二,明末清初,屈大均,阿母年七旬，哭汝声摧裂。当食不能餐，喉间日哽咽。念尔万里身，艰难历胡越。暑雨及祁寒，驰驱不暂辍。关中积高府，风气多惨冽。我性不能寒，疏理畏风雪。鹧鸪向日飞，桂华以冬发。自返南州来，中怀少郁结。汝亦乐土风，所愁独炎热。海氛多毒淫，腹痛成夭折。仓皇医未来，瞥已电光灭。
哭内子王华姜 其三,明末清初,屈大均,炎州虽烟瘴，珍果足娱子。子慕离支浆，能令颜色美。可怜未及餐，仓卒归蒿里。自作翡翠钗，自剪蒲桃绮。簪服几何时，弃捐箧笥里。汝生既柔脆，汝病复不已。水土不相宜，卑湿损年纪。家贫药饵少，夭枉非天理。痛酷五中崩，我罪伊何矣。
哭内子王华姜 其四,明末清初,屈大均,皇天何不仁，不念鞠子哀。不念我君姑，白发方摧颓。魂魄今越散，逢祭时一来。我魂在姑前，朝见姑泪涟。我魂在夫侧，暮闻夫叹息。稚女未成人，殡宫日匍匐。我欲乳遗孤，鬼伯相摧逼。儿寒姑与衣，儿饥姑与食。劳苦今惟姑，姑将无气力。谁割我孝慈，皇天不与直。
哭内子王华姜 其五,明末清初,屈大均,汝魂毋飞扬，万里随悲风。汝父为国殇，精爽在榆中。汝兄亦殉死，黄口为鬼雄。游魂尚未变，白骨可相从。汝生不识父，死后见形容。桓桓大将军，苦战黑山戎。左手挽人头，右手持秦弓。须髯怒尽磔，流血被体红。黄云野莽荡，阴气横苍穹。前有无定河，后有赫连宫。父子惊相持，恸哭何时终。
哭内子王华姜 其六,明末清初,屈大均,汝魂复何之，汝母在朝那。生时命奇薄，夫死矢靡他。孤女藐始孩，提抱出干戈。伶俜未亡人，被发奔风沙。汝小既偏孤，汝大又无家。自汝失天只，骨肉成土苴。泉下今相遭，烦冤诉无涯。长城土惨裂，黑水冰峨峨。严风纵横起，吹汝魂无多。朝随转蓬飞，暮逐惊沙过。边地虽故乡，阴寒谁奈何。母子魂来归，归我罗浮阿。
哭内子王华姜 其七,明末清初,屈大均,尔死作归人，我生何聊赖。恍惚成狂痴，魂梦思交会。与子合婚来，别离常在外。相见曾几何，一旦成茫昧。两载共行役，岂无饥渴害。诗书相与娱，为道忘颠沛。彤管我能操，雅琴卿亦解。自古黔娄妻，偕老多年岁。如何卿乐贫，独不保少艾。
哭内子王华姜 其八,明末清初,屈大均,凄凄灯火光，照我空房寒。旨酒谁与饮，弹琴谁与欢。徬徨泪横迸，不寐茹哀叹。衾帱不忍展，翰墨不能看。学诗虽未成，才思已波澜。风雅日弦歌，书写满齐纨。蕣华不终朝，玉魄难为团。徒栽同本芝，徒种同心兰。上天恶贤淑，使我成孤鸾。梦想何时衰，忉怛摧心肝。
哭内子王华姜 其九,明末清初,屈大均,采采荼蘼花，花露红以滋。为姜作面色，光艳使情怡。之南市石黛，之北市燕支。芳香用未毕，蕙草忽先萎。幽镜生红埃，罗帏交网丝。笑貌若流光，一绝不可追。莓苔馀履迹，彷佛行迟迟。我有第五妹，与姜日娱嬉。梳姜堕马髻，服姜月华衣。四妹嫁远方，尚未觏容姿。今晨两恸绝，闺阁将谁师。
哭内子王华姜 其十,明末清初,屈大均,西北多佳人，平生性所慕。驰侠至秦中，荷卿爱词赋。朝共恒华游，暮指潇湘路。并马榆关行，同车梅岭度。妆罢弄图书，酒酣射雉兔。欢娱及闲暇，燕婉忧迟暮。我情日以柔，汝姿日以嫭。竭力媚闺房，不为荒淫故。宁知忘忧花，一旦摧朝露。积想成狂疾，寻子向丘墓。
哭内子王华姜 其十一,明末清初,屈大均,相如还成都，衣裘尽贳酒。自刺美人赋，消渴恐不寿。脸际芙蓉花，谁知先速朽。幽歌惜永绝，盛颜难复取。笔床销翡翠，杂佩捐琼玖。服玩尽棺中，箱帘无所有。同穴尚无期，我留为慈母。殉尔一鸣琴，暂作黄泉友。
哭内子王华姜 其十二,明末清初,屈大均,我不忘大德，尔毋思小怨。自尔入家门，饮食须相劝。始度台关时，我情弥婉娈。我乡日已近，汝乡日已远。好言相安慰，不久还沙苑。当奉白头姑，共隐华山巘。居贫愁懑多，婢仆时骄蹇。恭敬岂无违，所恃卿良善。纤手所循环，女图日不卷。新颂伯鸾妻，德音聊自遣。箧中馀绣袷，颜色红无损。自今不敢视，一任浮埃满。
哭内子王华姜 其十三,明末清初,屈大均,清明节已届，雨露使心悲。外舅与外姑，野祭今同谁。汝生治酒食，汝死魂无衣。骸骨傍先公，安此南海湄。扶胥云惨惨，黄木风凄凄。万里归成妇，袝葬固其宜。大恩虽未卒，孝媛名已垂。
陈恭人挽诗 其一,明末清初,屈大均,娥娥文简孙，厥云陈恭人。肃雍秉令德，弱笄四教敦。惟膏不厌鲜，惟兰不厌芬。冰清而玉映，来为君子嫔。君子结大义，患难来方殷。皇舅为邦家，战死未归魂。羽林一孤儿，衰绖往从军。妾身殊不幸，茕独当青春。
陈恭人挽诗 其二,明末清初,屈大均,凤凰卵不完，一朝巢倾覆。君舅已国殇，君姑亦无禄。两雏羽未成，啾啾在沟渎。大雏乃儿夫，弋人慕其肉。妾父为朱家，任侠轻金玉。努力救遗孤，恩义一何笃。君子怀父冤，水深伤独漉。妾亦愿损躯，报雠持剑槊。雄儿命苦屯，郁郁居林谷。
陈恭人挽诗 其三,明末清初,屈大均,君子生多才，夫妇以文娱。五经而六纬，博雅为大儒。白鹄负其雌，五步一踟蹰。终然为王事，琴瑟成离居。初生黄口儿，君在潇湘湄。再生一女子，君在河之涘。荼苦妾自甘，孤茕谁为理。蕙草一朝摧，临危泪如水。
陈恭人挽诗 其四,明末清初,屈大均,丈夫为干将，妇人为莫邪。雌雄中道别，何以报王家。妾身久婴疾，针药难屡加。彩镜失鸾影，朱颜凋蕣华。阴啸召君魂，阳呼召君魄。冉冉去何之，黄泉遂永隔。恸哭摧心肝，独生亦何益。皇天忌燕婉，佳人殊不惜。死为苟奉倩，从子归窀穸。
陈恭人挽诗 其五,明末清初,屈大均,余妻曰华姜，聪明亦如子。寻尔向黄垆，揽袪啼不止。妾父亦将军，与卿皇舅似。腐肉何馨香，忠魂在箕尾。与卿诉天帝，请剑诛封豕。生未复家雠，死当雪国耻。在古有娥亲，在今惟伯姊。
赠徐处士,明末清初,屈大均,虎生而文炳，凤鷇已五色。天性本自然，岂以文章饰。美才忌轻出，所志非官职。诸葛骋龙光，游步以自适。乱世无全臣，欲仕非其国。四方正云扰，大汉多蟊贼。抚弦复搦矢，不射非无力。荀彧王佐风，从曹至今惜。霜降草乃成，雪深梅始识。与君松柏姿，无苦岁寒逼。何以结久要，艰难事潜德。
赠孔参军,明末清初,屈大均,丈夫志经营，岂曰生不辰。依人七尺贱，隐忍成埃尘。亲寿如过隙，欲去还逡巡。狐裘裼素锦，玉气为女人。单步以负笈，英雄方苦身。与君同感激，酣饮娱青春。紫袖方吹箫，青绡持拂巾。上客列广座，欢言相情亲。文藻四辉映，绮思霞氤氲。如彼洞光珠，精灵烛百神。司马秉冰镜，林宗乐人伦。殷勤勖明德，及此白发新。著作为世师，岂敢辞苦辛。
寿吴云遇先生,明末清初,屈大均,先帝诸词臣，天南有其二。一惟我吴公，冠冕庶尝士。三朝无实录，史官久不备。简讨方须才，兼书行在事。公时当圣心，回翔清切地。石室书初抽，崧台草亦视。岂谓复西巡，君臣忽相弃。霓旌若转蓬，万里追难至。匍匐返岩阿，天颜在寤寐。渊明居玉京，子真隐梅市。义不慕长生，所怀沟壑志。忽尔享期颐，神明以无累。先朝一耆旧，天留有深意。须发虽皤然，精纯若童稚。令子富才华，文章为酒食。丹青与草书，一一供亲嗜。鹤鸣喜在阴，天籁日相媚。父歌紫芝篇，子疏白华义。何以轩冕为，山水娱仁智。岁寒独后凋，努力为苍翠。荫我半生枝，得成清庙器。
送李子蓝,明末清初,屈大均,日馀尚幽独，夙昔卧林水。兰生自无人，岂敢怨泥滓。在春兰则黄，在秋兰则紫。颜色虽随时，芬馨无终始。岁寒寡所期，邂逅得吾子。峨峨武林彦，奕奕文章美。光掩南海珠，价重凤凰子。知音亦复希，萧然返乡里。时无战国雄，黄金斗游士。且复怀短长，以待人求己。相送郁江湄，殷勤问行李。重来不可谖，故人望玉趾。
读史赠陈献孟并送其行,明末清初,屈大均,秦季焚诗书，先圣道以丧。诸儒负礼器，仓卒归陈王。匹夫徒发愤，曾不识兴亡。隐忍成功名，何如张子房。子房非儒者，为气何坚刚。其终如鲁连，其始如荆卿。平生予所希，君亦慕其狂。终古两盗雄，兰池与博浪。少年虽轻发，气实吞始皇。君于太公书，曾否得其纲。先公有宜略，揣磨宜不遑。将飞且伏翼，将呜先引吭。何必魁岸人，始能应帝王。从容以步游，游于淮海旁。英雄无神师，其学不明光。苟能依老成，以礼为之方。我亦倜傥人，垂老犹摧藏。汉初两孺子，不得与偕行。强忍亦已久，中夜起徬徨。君今血气盛，甘苦未多尝。思为日本刀，须炼梅花钢。屈伸能自如，入石乃无伤。行矣复迟迟，咫尺即相望。
莲花峰篇赠黄山闵宾连,明末清初,屈大均,我昔入秦关，手攀太华峰。千峰为莲瓣，三峰为莲蓬。三峰祗一石，一石三芙蓉。纷纷莲花须，化作千万松。白帝与明星，宫在千叶中。高高五千仞，仙掌擎当空。自谓天下奇，群岳不能从。何意一黄山，莲花亦次宗。一茎上矗天，千瓣开濛濛。从茎上至蕊，吹堕愁天风。盘回穿岩窦，忽见轩辕宫。峰凡三十六，此峰太华同。夫君几登陟，身染莲衣红。自作黄山经，神与山精通。文章亦巨灵，开辟将何穷。
江氏双烈篇,明末清初,屈大均,凤凰不孤生，雎鸠无再匹。姑妇苦相依，岁寒同一室。良人在泉下，幽幽视皦日。皦日久无光，光自妾心出。江家多女宗，礼义为琴瑟。五妇垂管彤，复兹叔与侄。教子各成名，文章持笃实。湘也更多才，贤豪与胶漆。剑气如白云，玉光温以栗。以母柏舟篇，相示泪洋溢。阿嫂亦陶婴，黄鹄歌未毕。安得圣人生，列在变风一。
送汪扶晨归歙葬亲,明末清初,屈大均,十月河已冰，朔风苦萧瑟。之子望松楸，行行雪没膝。乌乌啼以南，乌乌啼以北。一啼一白头，阿母不可得。墓道何巉岩，送者皆匍匐。飞土逐丰狐，殷勤助封植。而我独不遑，泪垂但沾臆。以君孝子思，茫茫此何极。母兮在苍天，朝朝见颜色。母兮在黄泉，暮暮闻叹息。文章为牺牲，仁义为鼎实。庶几贻令名，以为天下则。
蜀冈陵占 其一,明末清初,屈大均,步出城西门，盘回见丘垤。隋家旧宫殿，林际尚明灭。亡国以荒淫，雷塘乃无穴。吁嗟美人魂，风吹作蝴蝶。玉颜虽黄埃，遗香托花叶。英雄在白杨，悲啸亦呜咽。血为萤火飞，雨中光熠熠。地道通峨眉，千里陂陀接。幽幽一井泉，中有古日月。虚无见玉勾，洞府藏冰雪。举觞相与倾，慷慨中怀热。茫茫失路中，痛饮诚贤哲。
蜀冈陵占 其二,明末清初,屈大均,秣陵山水多，龙蟠兼虎踞。可惜张锦帆，未往江南去。重华挟二妃，时巡冒霜露。五岳与三湘，銮舆不遑驻。胡为爱江都，天险从人据。中原一崩裂，人人皆项羽。好色以自强，山河诚敝屦。李花将代杨，兴亡有天数。君勿笑荒亡，黄泉人笑汝。
送程君还歙,明末清初,屈大均,容成与浮丘，毋乃非神仙。御女教轩皇，徒为后世传。君今返黄山，一手携㛹娟。莫上丹台峰，长跪天老前。素女安可师，大道贵自然。凤凰不下地，鸳鸯不上天。甘瓜相钩带，生子期连绵。况君美天爵，将为用世贤。文章有奇器，金石能相宣。
赠颜君,明末清初,屈大均,复圣之子孙，大宗在曲阜。峨峨司勋郎，与我知交久。曩者游西秦，声诗相可否。黄河石华鱼，华阴槐曲酒。风俗爱宗周，酣歌亦击缶。洋洋风雅篇，正变无不有。夫子昔删诗，先师尝左右。三百所弦歌，琴声满窗牖。龟山与猗兰，二操亦在手。子孙被流风，德性尝敦厚。世为鲁大夫，文献十而九。宗器多圭璋，孔氏称甥舅。光禄善五言，人诵秋胡妇。遗响在黄门，一赋如琼玖。司勋正始声，比兴无其偶。赋诗存讽谏，美刺绝不苟。君也为哲兄，埙篪如一口。陋巷有神灵，文章作渊薮。分支去温陵，礼乐遥遵守。闽海接泗沂，先学相师授。公本济世才，辉映桃陵后。为政历朔南，声教先孝友。含吐黄钟音，中和以自寿。复圣乃春生，一阳为物母。以配复初爻，龙潜未见首。元气在素王，司徒能多取。公也益含弘，光大庶无负。
正月既望太仓王虹友兄弟招同诸子集善学斋中有赋,明末清初,屈大均,吁嗟岁庚申，昊天降威疾。正月方屯蒙，雷乃从地出。去年霹雳早，旱乾兼水溢。饥馑及娄东，稻蟹三馀一。阴阳久不分，元气复无日。人民愿岁丰，张灯祈太乙。歌舞且须臾，号呼天岂恤。东北地震馀，至今魂惴栗。龙血成坚冰，玄黄战未毕。馀杀在三阳，太和期勿失。饮食以相需，主人敬终吉。煌煌火树开，阳春先一室。白华将绛趺，光华何盛实。昆弟连枝多，蝉嫣金玉质。唱叹得良朋，洋洋清庙瑟。二南兄弟诗，周召如胶漆。孝友垂正风，以作人伦率。风雅之大师，娄江旧无匹。琅琊与太原，诸王多丽逸。吴许六朝英，赋心总绵密。我亦希云间，黄门精论述。所愧称离骚，怨诽难自律。神听在和平，性情忌淫佚。何以慰微诚，愿言贻道术。
咏高士王逵,明末清初,屈大均,嗟尔支离疏，傲倪得其天。长乘莽渺鸟，翱翔穷九埏。君子道固穷，小人利是缠。鲍焦持其蔬，晋楚难比肩。高行虽伤身，令名百世传。
赠魏处士冰叔,明末清初,屈大均,岩岩宁都山，穹石蔽天起。中有金精峰，翠微与相似。汉初有逸民，张芒一女子。玉貌生奇光，纨扇照如水。垂涕悲民生，欲嫁无良士。不义衡山王，乃为重瞳使。弑帝郴江中，悖逆非人理。兵威劫丽英，披发卧泥滓。氤氲石鼓旁，奇女气青紫。有鸾自舞歌，慷慨不可止。嫁夫得鄱君，婵娟所深鄙。可惜汉高皇，大度容仇耻。方徙长沙封，不共淮南死。佳人重意气，仙举非得已。安期策苟行，岂爱菖蒲美。君居临翠微，丽英乃乡里。平生不字贞，茕茕无娣姒。薇芜作面脂，菡萏为文履。云步何虚徐，谁能持玉趾。玉帛一朝来，容颜遂自毁。岂伊是籧篨，臭恶还芣苢。隆准尚不臣，所希在黄绮。邻女窈窕姿，将老犹珠珥。枯杨忽生华，以为士夫喜。秉节乃不终，媒妁持为市。蔡琰苟忘夫，王昭将妻子。橘柚已踰淮，芳馨宁有尔。
送丁使君之官南赣,明末清初,屈大均,峨峨虎头城，咽喉我蛮扬。五岭此大门，筑关自秦皇。尉佗绝新道，以之为屏障。山川连瓯闽，建瓴势莫当。郁孤有台基，三省之堤防。使君负雄才，天南所歧望。礼阴而乐阳，为化流炎荒。声诗百福宗，人伦于焉昌。宣布天地精，中和在宫商。六义始于风，动人宜温良。微言一相感，万物开其房。方今用兵馀，民风多忧伤。所赖诸侯诗，优柔致祯祥。使君藩维寄，德教先豫章。身作南长城，恩及祝融乡。巡行至大庾，阴雨滋桄榔。玉枕山嵯峨，霹雳泉汤汤。攀援南北枝，要我毋相忘。
题吴氏一砚斋,明末清初,屈大均,中山王之琢，南京有四园。其东傍青溪，一曲流潺湲。秦淮窈窕通，钓鱼来至尊。至今濯锦塘，御气生朝暾。左右多居人，蒲荷接市门。罂粟与文无，一一含旧恩。我将携妻孥，于此开层轩。为怜有吴君，掌故相讨论。呜咽成春秋，纪亡不纪存。君言有玉砚，吐辞如春温。将输仁爱思，与我同晨昏。
蓬山篇为顾子丰及其配双寿,明末清初,屈大均,天边罗与浮，合体如夫妇。本是蓬莱峰，尧时乃东走。洪波浩荡中，难恃神鳌守。山君华子期，惆怅泉源口。引领望夫君，功成封户牖。携尔鲍家妹，来作朱明友。帝命治黄龙，花田开百亩。作使小凤凰，采花作春酒。东西二石楼，玉女充箕帚。子房本仙人，才大无其偶。游戏楚汉间，赤帝在两手。潜跃但乘时，谁见神龙首。辟谷亦何为，自与天长久。
蔡玑先观行堂成有赋,明末清初,屈大均,自我来建康，交游得蔡子。昆弟有四贤，鸾龙人所喜。叔也新堂成，观行名殊美。洋洋祖父风，修身自诗始。敦尔一家言，弦歌日盈耳。二南与家人，其道相表里。化物以正风，风从花萼起。汝曾守塘公，布衣格桑梓。解橐息斗争，脊令因友悌。长跪讼者前，依依若同体。各得金与田，不知其所使。有子二白贤，益务惇伦纪。作令先声教，文武为张弛。潜乎白莲难，不战戢奸宄。赞画蓟辽军，精明知彼己。诸将服先几，督师听谗毁。功可同丘山，言难合乳水。一麾守云朔，边疆当重委。至郡即巡行，鸣镝群披靡。朝猎阏氏营，暮逼胡卢垒。苍鹰奋郅都，毛血洒千里。强号亦已诛，正直清西鄙。噤口有大珰，汗颜复御史。天私一直臣，未从杨左死。慷慨南渡初，安危实可倚。区区职方郎，宁能扫国耻。画江作鸿沟，君臣忽泥滓。冠挂司马门，贼臣尝发指。哀痛抱玉环，艰贞保金矢。令子济物心，委蛇聊一仕。才为异代用，俯仰亦知止。当其宰甘泉，流亡尽耘耔。正赋辄代输，割肌救疮痏。秦人麋烂馀，一旦复肥美。以最得股肱，两郡无鞭箠。宪府开几时，林中藏玉趾。白华孝养多，亲串分滫瀡。利害在乡闾，一身任首尾。大义虽秋毫，郁若泰山峙。清浊日沉冥，酒狂亦自拟。为诗以韬精，悲歌或变征。教汝弟与兄，多才无不似。五经在大春，四海来凿齿。叔也开谈林，天人探奥旨。有客齐鲁儒，金声甚条理。言易先图书，称诗去淫绮。雅歌何翩翩，和平以受祉。呜鸟悦同声，菉竹期有斐。三闾隐士宗，相贻有兰芷。从兹至岁寒，芳馨长尔尔。
寿江节母,明末清初,屈大均,卫风歌靡他，恒辞贵从一。春秋诸列女，伯姬固无匹。自母失所天，艰贞矢永毕。十五奉罗巾，二十罢瑶瑟。供养代良人，甘肥机中出。有时倚柱吟，鲁女同忧恤。朝上君姑堂，暮入叔姑室。姑言妇未亡，亦如儿在膝。皇天悯苦寒，与母以白日。年今已五旬，鬓发尚如漆。鞠育一雏鹓，诗书去骄逸。蟾兔在腹中，月光长盛实。
河鲀,明末清初,屈大均,今岁雨水伤，河鲀人不取。食之死者多，价贱如泥土。所因胡蔓子，乘潦落江渚。河鲀食而肥，其毒益在乳。乳甘且膏腴，滋味入肺腑。一脔能醉人，迷乱以无主。仓皇饮粪清，妻孥泪如雨。茭塘黄河鲀，产妇云有补。相戒勿鲜食，去肠用为脯。醋蒸胜雏鸡，姜桂十之五。风俗苦嗜之，臭腥遍闾户。亡命诸渔人，不用张网罟。河鲀触生钓，一钩辄无数。腹大似水泡，其性最暴怒。恶者更板牙，斑斑鳞且羽。河伯遣杀人，非惟作鱼虎。口腹人所贱，况乃饱腐鼠。养小以失大，君子宜审处。区区此鯸䱌，安足借刀俎。
维帝篇,明末清初,屈大均,维帝颛顼裔，周氏相蝉嫣。食土荆湘邑，屈姓何连绵。左徒死怀忠，日月在罗渊。宗臣不去国，恩义同比干。子孙藏剑佩，世守长沙田。汉初实关中，昭景同西迁。族贵称王孙，文采未相宣。武帝爱离骚，始命淮南笺。买臣工楚学，能言廿五篇。三闾之弟子，王逸益精妍。所恨灵均孙，名姓未有传。唐时美词藻，只有屈同仙。千载失宗支，遗书荡如烟。徒闻宋南渡，我祖从秦川。抱挟离骚经，肇居番禺偏。番禺两山连，桂林横大川。冰霜避炎德，熊罴盘层峦。神灵所窟宅，形胜亚中原。少祖拥义兵，力拒元可汗。言从东莞伯，归命洪武年。褒勋锡彤矢，作镇临幽燕。本支在茭塘，世德列朝鹓。三闾大夫祠，峨峨南澥边。景差与宋玉，配享蘼芜坛。女媭之婵媛，岁时祀孔虔。天问及九章，凄悲被笙弦。称觞何济济，伐鼓复填填。女巫献玉琐，姣服若飞鸾。灵兮黪两螭，云旌来翩翩。迎之激楚舞，侑以招魂篇。习射张大侯，中者为神欢。山谷气巃嵷，樛木缭苍烟。土膏春既动，禾稼郁芊芊。聚族二千人，公耕兹墓田。百果从离支，芬馨充豆边。龙目酿饮酥，醪者寿多延。东家笼窗竹，西邻翡翠兰。中池翔文鱼，孔雀尾斓斑。皓发四五叟，混茫谈羲轩。子弟工文辞，风华尚小山。榕树大十围，流泉应鸣蝉。百尺木棉花，朱火然高天。灵境似华胥，淳俗誇桃源。花落鸡犬静，处处张春筵。爰从广州陷，我父方言还。勤王功未成，避世志难宣。吁嗟蚩尤乱，阊阖纷刀鋋。湘君沉锦瑟，重华失金銮。四澥沸鼎镬，九州惊虚弦。将相妇人衣，崩角穹庐前。其时歌薤露，吾亲泪涟涟。龚胜屡绝粒，陶潜时呜弦。遂筑怀沙亭，背冈带修湍。岌岌远游冠，卖药东市廛。增城受丹诀，委蜕从稚川。正气得所繇，庶几返自然。嗟予破家产，报国多迍邅。左持将军头，右揕秦王肩。虎狼不足刺，生劫酬燕丹。吁嗟天命衰，脱身出函关。爰从翟义公，兴师平陵西。逐日麾金戈，捎星曳红旃。黄帝驾象车，飞廉挥虹鞭。一夫先拔木，五丁齐开山。魑魅纷来战，雷霆相纠缠。予时当一队，矢尽犹争先。猛士尽疮痍，一呼皆腾鞍。手剥太行玃，足蹂阴山豜。雄虺昂九首，吞人益其肝。神虬忽失穴，潢污蟠蜿蜒。不能为国殇，含羞馀空拳。天方造草昧，养晦为大贤。鹏运需扶摇，折翼避鹰鹯。割肉聊自食，毋须膏火煎。婉彼蛾眉女，瑶瑟中道捐。大禹方胼胝，遑恤涂山颜。客获千金殊，乃遭骊龙眠。英雄不学道，功名安足传。飘然登太山，长啸摇天门。鸡呜见澥日，涌出如金盘。神光腾八极，顿豁鸿濛前。盘古日九变，玉斧开方圆。死生如循环，寻之渺无端。公孙舞双剑，宜僚弄一丸。鬼出忽电入，兵机获无传。囊括其雌雄，妙得将将权。蒲且弯长弓，风胡操龙泉。卫我归罗浮，省母梧桐间。凤凰挟其雏，羽仪九苞妍。一鸣圣人生，再呜泰阶平。此身非血肉，五岳共乔骞。庶几鞠育恩，少报罔极焉。弟妹未婚嫁，夙夜亦怀仙。寡兄奉为师，冥探太素言。梁鸿尝牧豕，弄玉思骑鸾。织缣为亲衣，采薇为亲餐。甘瓜抱苦蒂，骨肉相夤缘。自谓依庭闱，没齿同贞坚。何意鲜飙激，孤雁吹飞翻。日月有盈亏，吾生遑得闲。挥涕出门去，斯民方倒悬。事亲贵养志，治国若烹鲜。乘彼太清霞，白鹿何娟娟。尘垢铸尧舜，羽翼凌绮园。御世有操纵，六辔如琴然。四夷若牛马，累累受拘牵。东游寒风阙，西戏昆仑巅。足性自无待，横流一手援。回顾乡闾中，萧萧桑梓寒。仲尼怀疾固，思归修遗编。百川朝沧溟，清浊必还源。北斗天中央，周流光不偏。姑射以神凝，使民庇厉蠲。苏耽能反本，化为黄鹄旋。
咏古 其一,明末清初,屈大均,日月镜万方，精华在君子。一虚而一盈，以我为终始。包牺至纯厚，画卦顺斯理。神明所旁通，日月乃文字。平生好学易，精微性所喜。未得大过无，皤然已老矣。
咏古 其二,明末清初,屈大均,黄帝与重华，在昔皆远游。翩翩挟妃女，翱翔穷九州。黄山有丹台，梧野有珠丘。故都终不归，宫阙随云流。帝生实神灵，仙道未尝求。无为合坤乾，禅受如春秋。
咏古 其三,明末清初,屈大均,神尧爱二女，尽以归重华。长者为女君，容颜如朝霞。少者为夫人，亦若扶桑花。袗衣破南风，琴歌何纷葩。朝同蓬莱宫，暮去潇湘涯。帝既崩苍梧，妾亦捐长沙。神光两不离，月以日为家。
咏古 其四,明末清初,屈大均,管蔡殷遗臣，忘亲以徇国。武庚志中兴，忠孝皆可则。天命已去殷，报雠终勿恤。如何微与箕，弗往为羽翼。凄酸麦秀歌，迷民泪沾臆。故都遂丘墟，徬徨亦何极。
咏古 其五,明末清初,屈大均,秦缪伐西戎，开地千馀里。天王贺金鼓，攘夷甚光美。用谲得繇余，遂以霸西鄙。不忍舍良臣，收之同穴死。身没犹爱才，泉下须辅理。哀哀黄鸟诗，岂足知君子。杀身殉令名，兼以报知己。
咏古 其六,明末清初,屈大均,之推昔从龙，割肌啖其口。文君既升云，泥处功不有。此身得全归，绵上偕慈母。隐者焉用文，躬耕日胼手。环山作汤沐，报德恩良厚。介山高入云，伫望以永久。
咏古 其七,明末清初,屈大均,王蠋能存齐，功与安平似。义激亡大夫，相聚求王子。一言作战气，燕军尽披靡。布衣不北面，在位宁无死。徇国成功名，为齐复伦理。襄王得立时，封爵乃忘尔。
咏古 其八,明末清初,屈大均,湘累泽畔吟，亦似秦庭哭。同怀宗国心，夙夜忧倾覆。自古楚贤才，二君最贞淑。忠爱格上天，大仇终报复。三户即三闾，亡秦在公族。义帝虽不终，诸侯尽臣仆。汉兴离骚显，楚声被丝竹。高帝歌大风，夫人和鸿鹄。皆是离骚馀，哀乐同敦笃。
咏古 其九,明末清初,屈大均,相如睨柱时，勇气一何激。一璧虽轻微，如以国与敌。渑池相高会，盘瓶使秦击。颈血得溅王，闻言尽悚惕。威信虎狼秦，御史书功绩。知死则必勇，智士以为的。
咏古 其十,明末清初,屈大均,骐骥盛壮时，一日驰千里。臣精今消亡，衰老讵可使。自杀送荆卿，激之为丹死。燕中节侠多，无能救太子。狗屠与渐离，不请非知己。击筑和歌时，相位徒为尔。平生游诸侯，所结贤豪士。曷不待须臾，仓黄挟竖子。慷慨为羽声，壮士发尽指。悲风何萧萧，吹泪成寒水。
咏古 其十一,明末清初,屈大均,维昔二周君，皆以诛秦亡。大义帅诸侯，王朝亦有纲。惜哉无良将，九鼎归咸阳。是时秦亦灭，嫡裔止庄襄。政也实奸生，吕代嬴氏兴。二世不旋踵，赵高撼其吭。前秦祖蜚廉，后秦祖文信。无德易颠覆，虎狼总推刃。诗书亦何罪，儒生同一烬。痛绝骊山坑，多言说尧舜。
咏古 其十二,明末清初,屈大均,徐福入海中，将以求神异。三千童男女，五谷工师备。西皇资以行，持为海神赐。行行得平原，膏腴可兴利。振子尽妃匹，留王何神智。福也非神仙，救民有奇意。诈之出汤火，三千诚不易。传今东海中，亶州是其地。相连数大洲，波涛人罕至。自作一蓬莱，以为祖龙戏。为仁亦滑稽，自是神仙事。
咏古 其十三,明末清初,屈大均,峨峨太华山，上有四毛女。苟非逃学仙，从死成黄土。光光人鱼膏，泉下照歌舞。泪作水银海，肠为黄金缕。秦时女高士，丽英与为伍。翩翩金精峰，相逐有毛羽。
咏古 其十四,明末清初,屈大均,陈涉奋布衣，遂成士崩势。偏袒一大呼，秦已无二世。匹夫举大名，汤武若符契。扶苏虽当立，诈称亦非计。将诛无道秦，师行宜大誓。成败在上天，西向乘锋锐。毋示天下私，自王以微细。为秦多益敌，六国蒙嘉惠。入关令诸侯，功德可为帝。
咏古 其十五,明末清初,屈大均,鲁儒抱积怨，发愤于陈王。艰难负礼器，卒与涉俱亡。匹夫苟建义，瓦合亦非尝。礼乐所凭依，缙绅为之倡。涉亦圣人徒，能知孔鲋良。先置博士官，以甲为纪纲。用人先诸儒，文学已有光。惜哉昧行兵，破灭成苍黄。
咏古 其十六,明末清初,屈大均,仓海君何人，家能畜力士。金椎误中时，秦王魄已褫。报雠虽未成，天下兵以起。功为陈项先，豪俊闻皆喜。贼在下邳中，无人言孺子。从容得步游，任侠惊闾里。老人教强忍，命之下取履。岂有王者师，而为血气使。
咏古 其十七,明末清初,屈大均,不忍杀沛公，使之得天下。英雄有至情，难忘妾与马。亡我实繇天，知命乃无假。慷慨泣数行，实为红颜者。王霸如浮云，功名羞苟且。仓皇垓下歌，直可继骚雅。斯是国殇篇，三军和者寡。悲风起帐中，杀气横原野。河汉惨无光，痛饮过三斝。自刎报父兄，江东泪同洒。善败能从容，功亦在区夏。
咏古 其十八,明末清初,屈大均,荥阳诸女子，功与纪信似。夜出冒楚围，披甲为战士。楚军似刈刍，血流作渠水。君王既无兵，妇女相驱使。幸有三千人，可以代披靡。楚军虽受欺，流涕亦不止。妾命甘如尘，得无大王耻。自古战争中，国殇宁有此。
咏古 其十九,明末清初,屈大均,淮阴不悖汉，忠信天下知。可惜智绝人，乃为儿女欺。当帝至楚时，淮阴能识几。相携钟离昧，逃于东海湄。弃王如敝屣，神龙不受羁。远追范大夫，近为留侯师。岂非明哲者，超然有道姿。
咏古 其二十,明末清初,屈大均,汉帝亦多情，酒酣思猛士。悽悲大风歌，辞与招魂似。韩彭皆已亡，慷慨不可止。泣下为淮阴，非是悲游子。刻薄钟室诛，终古帝王耻。忍以英雄人，以与儿女子。
咏古 其二十一,明末清初,屈大均,汉高诸功臣，项伯谁能似。次则昌国君，能全王父子。大封诸侯王，亦及一雍齿。如何忘荥阳，纪信代之死。君王恩谊高，岂以诈降耻。荥阳与平城，得脱以女子。仓皇秉黄屋，诳楚一何鄙。
咏古 其二十二,明末清初,屈大均,陵母何慷慨，一死如田光。激子成功名，始终事汉王。丈夫有侯嬴，妇人有陵母。烈烈汉功臣，乃在一箕帚。教子以忠贞，令名在人口。天下既定时，陵封宜勿受。请以母为侯，汤沐及诸舅。伏剑墓门前，黄泉期速朽。
咏古 其二十三,明末清初,屈大均,季布多战功，数能窘汉王。摧刚以为柔，得脱因濮阳。朱家不相负，名声闻四方。滕公非任侠，为汉求忠良。从容为上言，私怨以之忘。廷叱樊将军，十万罢横行。辞气何刚直，殿上皆惊惶。天下虑摇动，生民尚痍创。嫚书禽兽言，安足争短长。孝惠至高后，兵革久不兴。实以季布力，海内得宁康。
咏古 其二十四,明末清初,屈大均,季心为任侠，气盖关中儿。弟畜灌将军，兄事惟袁丝。杀人乃恭谨，赴义如渴饥。壮士争为死，肝胆诚吾师。十载持大黄，乃为豺虎欺。智勇不足恃，遑遑将何之。龙蛇日起陆，天方发杀机。闭门造奇器，阴阳相推移。北斗有天枢，握之谁能知。
咏古 其二十五,明末清初,屈大均,叔孙诚圣人，能知世要务。先言诸大猾，以为爪牙布。汉王方虎斗，矢石宜争赴。诸生岂能兵，群盗知有素。短衣变楚制，毋使大王怒。道亦尚委蛇，希世非无故。当时谀二世，虎口脱危惧。狗盗安足忧，守尉自能捕。斯言诚滑稽，阴已亡秦祚。直谏亦有时，国奉以坚固。
咏古 其二十六,明末清初,屈大均,马援处田牧，有羊数千头。一朝散昆弟，简君聊遨游。光武非人敌，委身倾阴谋。为君取隗嚣，聚米成山丘。移师灭先零，转战平交州。男儿有汗血，自当死戈矛。马革包馨香，云台垂勋猷。悲哉武溪深，三军泣箜篌。水崩船不上，凄凉卧壶头。用兵贵万全，涂有所不繇。据鞍徒顾盼，一挫失通侯。
咏古 其二十七,明末清初,屈大均,乾坤造草昧，狗盗方争雄。干将不善割，势与铅刀同。少小习兵书，慷慨气如虹。沈算贵先机，羞为汗马功。龙腾阶尺木，鹏运须长风。冉冉岁云徂，衰鬓如飞蓬。王业尚无始，天心鲜有终。凄凄梁父吟，感叹将何穷。
咏史赠杨君,明末清初,屈大均,张耳从汉高，实用甘公说。任嚣志偏霸，亦以天文决。五星射越门，光气分隆准。甘公言一倡，诸侯尽心折。圣汉以龙兴，功可齐人杰。君今治天官，言星复明哲。手执大人符，机祥虑先泄。观文以察变，吾尝求五列。元气斟酌之，欲将斗柄揭。三易有洞玑，微言幸未绝。与君为天数，阴阳受开闭。灾异谨大书，忧患惟崩竭。天监岂无知，云汉光尚彻。牵牛终服箱，南箕将失舌。织女多文章，经纬资吾拙。君且引兕觥，俯仰毋悲咽。
赠邳州季生,明末清初,屈大均,中原何汹汹，英雄日棋跱。香饵引泉鱼，重币购壮士。嗟君勇绝伦，昆吾犹未试。入猷而出铃，中道伤捐弃。侥倖成功名，王侯久丧耻。盗蹠脍人肝，仲尼不敢视。悲哉圣人才，甲兵成虚器。游鱼脱深渊，飞鸿戾天际。贫贱聊娱怀，敦我箕山志。
猛虎行,明末清初,屈大均,边地不生人，所生尽奇畜。野马与骆驼，騊駼及驼鹿。羱羊千万头，人立相抵触。上天仁众兽，与以膏粱腹。变化成猛虎，食尽中土肉。哮吼一作威，士女皆觳觫。广南人最甘，肥者如黄犊。猛虎纵横行，餍饫亦逐逐。朝饮惟贪泉，暮依惟恶木。人皮作秽裘，入骨为箭镞。人血充乳茶，脂膏杂红曲。子狗有爪牙，攫搏苦不速。恶性得自天，牝牡日孳育。在天为贪狼，在地为荤粥。人类日已尽，野无寡妇哭。隆冬不患饥，髑髅亦旨蓄。多谢上帝仁，猛虎享天禄。为兽莫为人，牛哀得所欲。
橐驼行,明末清初,屈大均,橐驼生一女，不肯与之乳。羌儿谓橐驼，恩薄乃如许。女亦肉为鞍，女亦力如虎。重能驮帐房，可眠我妻女。屈足受重载，万斛如鸿羽。中国奇畜稀，肿背人争取。牝牡不用分，独峰亦爱汝。泉脉每能知，跑地水如缕。青海热风来，先鸣报行旅。粪烟直上时，望似狼烟举。有时亦人立，两脚相支拒。夏至虽退毛，封牛谁敢侮。橐驼且自欢，听我兜离语。我鼓大琵琶，一曲为而舞。橐驼知音声，湩流复如雨。饱饫橐驼儿，蹄峰免刀俎。
古鼎篇为邓丈作,明末清初,屈大均,君子有宝鼎，神光出重渊。先王与先公，手泽所盘旋。得自少昊墟，鲁侯世相传。地不爱重器，以君能奉先。亨可享上帝，岂惟祖祢贤。木火命已凝，腹中有纯乾。神灵所凭依，洋洋在豆笾。摩挲阴阳文，隐若蛟龙缠。皇天鉴仁孝，馨香贻万年。耳目咸聪明，金玉贯无偏。
赠阳春令,明末清初,屈大均,达人志济物，而不卑一邑。春州古瘴乡，膏泽乃先及。王孙学道姿，手尝圭璋执。赋诗多土风，声教有篇什。美刺何温柔，如春无不入。讼庭无人时，群山相拱揖。为养若寒泉，人人得自汲。空桐有岩穴，风云互嘘噏。阴为石乳凝，阳作天柱立。我昔攀诸峰，猿狖颇相习。图经撰未成，幽怪多捃拾。君于簿书馀，新志已在笈。声色虽可娱，神明期厚集。交广有春秋，乘时更补缉。
夜上漓江作,明末清初,屈大均,水落滩更高，我船苦难上。舟子声凄酸，榜歌不能唱。天寒白雾深，川路迷苍莽。山月忽西东，愁人苦相向。霜气一冬乾，水声半夜长。衣食分熊罴，无金士难养。久戍尽黧黑，绝地无盐酱。所历州县多，牛酒有谁饷。微闻沙中语，军穷生怨望。
送梁药亭北上,明末清初,屈大均,南为天之阳，其人多文明。精神得日月，变怪成文章。朱火所沐浴，一一含珠光。蔽亏牂牁海，照曜祝融宫。朱明一洞穴，阴与衡岳通。祝融亦水帝，来治临扶桑。文章作司命，吾党所大宗。炎德在辞华，明明烛四方。云汉同昭回，朱鸟分光芒。始自洪武初，五星会文昌。海隅作邹鲁，白沙应其祥。弟子王佐才，冠以梁文康。不草威武诏，以臣名君王。秦藩却请地，正直持天纲。忠谟动武庙，相业高始兴。兰汀乃族孙，扬葩继后行。艺林尊正朔，风雅何铿锵。其笔女珊瑚，其墨黄金珰。写用鲛人绡，薰以鹤顶香。奇丽掩中原，郁为日南英。与师泰泉公，大小皆凤凰。君今同一本，峨峨南海梁。明月出琼蚌，朝霞吐神龙。丹山无凡羽，桂林多奇芳。六经乃神器，羽翼不敢忘。逝将嗣先美，令名流玉堂。努力就计偕，上书惊公卿。同里霍与伦，亦可相翱翔。伊予为隐夫，未能垂素功。研精在神化，徒欲参羲皇。著述虽满籯，不如君秕糠。及早得志归，求我乎混茫。
玉虚宫夜作,明末清初,屈大均,北辰垂大象，造化实枢机。吐纳天中黄，群星蒙光辉。真气贯我身，洪荒如盘羲。清宵事禹步，斗路无端倪。灵风吹羽裾，飘飖将安归。天回九地转，彷佛乘龙螭。嗟彼世间人，神珠弃污泥。变诈成功名，英雄诚小儿。何如长桑君，长咏还虚辞。
送家舍人,明末清初,屈大均,白云何蓬蓬，朝别岱山中。岂不念本根，仙人在崆峒。似君久流离，万里思从龙。天心未厌祸，颠沛将焉穷。厉夜得宝剑，安知雌与雄。雄能制诸将，雌亦至三公。赠君及壮年，往取留侯功。
古意 其二,明末清初,屈大均,夷光有宝镜，沉在若邪溪。朝霞沐其彩，明月扬其辉。春秋迭代谢，菱花终不萎。安得佳丽人，持将照蛾眉。
古意 其三,明末清初,屈大均,落花辞故枝，飘零逐溪水。道逢浣纱人，拾花置怀里。与君同春荣，相怜贵终始。但愿东风吹，长堕机中绮。
古意 其四,明末清初,屈大均,凄凄岁云暮，蟋蟀呜堂隅。场苗不可食，谁当维白驹。伊昔采桑女，窈窕秦罗敷。银钩挂柔条，绿蕤映罗襦。托心自有所，但笑使君愚。
咏怀 其一,明末清初,屈大均,瑶琴欲高张，角弓贵持满。至人漱正阳，神明日三浣。驾言陟天孙，揽啸迎风馆。明月升娥光，鲜霞流玉盌。逢君安期子，相求何嬿婉。至道如膏粱，厌饫世所罕。秦皇不可说，怀策自萧散。抚节一悲歌，时逝将奈何。玄霜杀百卉，积石扬洪波。宁无鲁阳德，回日扶桑柯。
咏怀 其二,明末清初,屈大均,峨眉有仙人，颜如皦日光。蜿蜒御双龙，云气四飞扬。朝游蓬莱山，暮归太微堂。天命自流行，混沌居中央。我为德充符，万物皆无伤。窅然丧天下，乃能应帝王。
咏怀 其三,明末清初,屈大均,条风拂樱梅，翠羽鸣参差。昊天爱万物，飞植各乘时。如何苦贫士，鬒发成素丝。幽兰生谷底，朝阳无见期。渴饮坚冰浆，饥掇丹林荑。苟非含道腴，安得好容姿。
咏怀 其四,明末清初,屈大均,惊风鼓松柏，栖鸟群翻飞。开门望行人，浮云暮不归。种桃爱其葩，种柳爱其枝。虽无岁寒用，夙昔同裳衣。鱼目乱火齐，蟾蜍蚀清晖。遂令金石交，千里相乖违。拔剑击盘石，石碎剑亦亏。感激将何言，泪下空涟而。
咏怀 其五,明末清初,屈大均,仙人骖文螭，西游阆风阙。神珠藏九渊，变化如日月。顾见世间人，声色自沉没。仲尼居九夷，至道当谁悦。哀哉人命危，蜉蝣伤掘阅。兹时方板荡，匡济需贤哲。列宿在草莽，紫薇光彷佛。天钟运筹人，何时见功伐。
咏怀 其六,明末清初,屈大均,鼷鼠潜神丘，鹓雏集高枝。区区保性命，二虫曾何知。哲人无死地，所至福履绥。以兹七尺身，为君作蓍龟。赴义不返顾，成仁无推移。天狼纷下食，中土为肉糜。予为民请命，大呼起疮痍。事成天地悦，事败鬼神悲。乘道而浮游，无须驾鸾螭。妻孥乃敝屣，已矣从此辞。
咏怀 其七,明末清初,屈大均,兰丛盛枳棘，凤穴邻鸱鸮。利害日相摩，金石为之焦。仲尼探虎口，蹠也方矜骄。仁义为盗积，天下谁宗尧。驱车以放志，言观东海潮。波涛飞雪山，河汉垂天桥。蛟龙隐文章，尾闾水潜消。宁无百尺丝，吞饵惟游鲦。白云来何迟，俯仰托长谣。
咏怀 其八,明末清初,屈大均,蓬头诸剑士，飒飒曼胡缨。十步杀一人，虽勇无功名。我有轩皇书，阴阳为甲兵。道大难为容，浮沉伤中情。大盗为诸侯，卞随久捐生。神龟婴余且，驺虞五鼎烹。利器乃假人，天下何繇平。悠悠羲农初，无为孰与京。
咏怀 其九,明末清初,屈大均,庖人烹赤鱼，鱼尾何离筛。风雷起神鼎，俄然摩天飞。冠霞登紫宫，骖鹿上兰池。遨游经四澥，回顾伤黍离。潜龙贵勿用，秕糠为帝师。至道久蝉蜕，七圣莫能知。悠悠具茨云，吹笙何参差。
咏怀 其十,明末清初,屈大均,王母有小女，其名为婉罗。教我玉胎篇，俯仰餐太和。玉颜争皦日，吐词如鲜葩。神明所膏沐，物物成丹砂。还开偃月炉，纯阳生紫芽。合散皆文章，一气如朝霞。神仙多诙谐，与龙为变化。出入太无中，真道苦不华。哀彼世路人，白发空婆娑。
咏怀 其十一,明末清初,屈大均,山人酌流霞，浮杯菖蒲溪。笑我不肯饮，容颜无光辉。桃花恃春阳，松柏有霜威。白云多变化，讵随鸿鹄飞。请谢阴长生，何恋紫房为。吾心似秋月，皎洁谁能知。
咏怀 其十二,明末清初,屈大均,芳风起池塘，花逐鸳鸯飞。明月何娟娟，为君扬蛾眉。请弹石上琴，更酌黄金卮。蓬莱水已竭，麻姑鬓成丝。芙蕖自有英，何慕松楸为。松楸凌霜雪，虚名将安归。
咏怀 其十三,明末清初,屈大均,危冠切青霞，长裾扫八裔。我岂学游仙，逍遥自无外。日月在掌中，收来有六辔。顾谓王子乔，至道须神契。四海如镜明，何劳去昏翳。
咏怀 其十四,明末清初,屈大均,溪谷何多风，猿猴鸣相追。兔丝无断绝，百尺绿松枝。调琴苦弦急，望远苦心悲。断发逃荆蛮，三载不得归。岂无骨肉亲，金尽天性亏。世路皆太行，履道吾何之。神鸾冲高天，毋使鸒鸠欺。
咏怀 其十五,明末清初,屈大均,方朔乃岁星，游戏柏梁台。王侯若草芥，啸傲凌松崖。招摇履为綦，沧海持为杯。既笑首阳拙，复卑柳下才。专气而致柔，与世为婴孩。予亦韩终流，骖鹿相徘徊。千年鍊金骨，双髻象蓬莱。安用天下为，逍遥以无怀。飞龙擘河汉，驽马沦尘埃。
咏怀 其十六,明末清初,屈大均,阴阳迭迁谢，人世悲蜉蝣。命我云螭驾，逝将登不周。饥餐苕华玉，寒披九凤裘。井水无大鱼，新林无长楸。纷纷彼妇口，乃为君子羞。鲍焦已槁死，强嬴吞诸侯。伤哉仁义衰，奸雄皆窃钩。仲尼无斧柯，龟山空夷犹。
咏怀 其十七,明末清初,屈大均,九州何茫茫，吾独哀无女。绥绥涂山狐，九尾难与处。服我琼琚衣，鸣琴临北渚。湘妃虽目成，自媒非所许。盈盈匏瓜河，兰荪媚平楚。怀修追有鳏，褰裳聊容与。
咏怀 其十八,明末清初,屈大均,朝露畏太阳，高梧忌秋霜。嗟尔绮纨子，欢乐焉能长。势利一浮云，人命如流光。人鬼互相代，谁能出阴阳。放志以遨游，行行至太行。车马屡倾覆，我心终不伤。高鸟凌霄飞，日月在其旁。荣名非所慕，保此岁寒芳。
咏怀 其十九,明末清初,屈大均,初日丽垂杨，朱楼临大路。纤纤彼女手，当户裁纨素。雍雍雁南游，遗音落沧州。美人耻歌舞，箧笥叠衣裘。衣裘有时著，孟冬清霜落。皎皎蕣华姿，岁寒逾绰约。道胜忘纷华，心游贵恬汉。
咏怀 其二十,明末清初,屈大均,玄黄何烟煴，尘埃间白云。含此苕华姿，独行无与群。天鉴讵孔明，玉石郁未分。兔丝织为衣，燕麦持为飧。冻馁不能语，为节何艰辛。驽马食龙刍，一日成骐驎。曜灵不弃予，屋漏垂阳荐。
咏怀 其二十一,明末清初,屈大均,鸿鹄何苍茫，背负青天飞。白波捲沧海，声如鬼神驰。予时弹雅琴，成连嗟不归。回风翻木叶，斜日悬江矶。凄凄水仙吟，中曲断朱丝。四望悄无人，天吴方躨跜。神物有变化，至人能推移。拔山岂无力，枭雄吾不为。慷慨发冲冠，伤哉失路悲。
送妹 其一,明末清初,屈大均,翩翩东海燕，衔彼棠棣华。我生鲜兄弟，乡闾尝咨嗟。令妹圭璋姿，教诲荷亲慈。采桑提玉筐，织素呜春机。纤纤彼女手，朝夕供甘肥。青春日载阳，雎鸠差池飞。家贫不终养，临别泪涟而。虞舜耕历山，伯瑜披綵衣。嗟予弃人爵，与亲聊餔糜。
送妹 其二,明末清初,屈大均,青阳属令辰，来雁鸣雍雍。朝云媚桃李，乳燕栖房栊。窈窕彼君子，佩玉乘青骢。朝为孤鸳鸯，暮作双飞龙。子怀在高逸，偕隐宜梁鸿。絺绤胜鲛绡，荆簪玳瑁同。箱帘无宝玩，图史盈其中。芳颜匪膏沐，令德惟温恭。先人箕颍流，黾勉追素风。
黍谷,明末清初,屈大均,步出铜马门，遥望大房山。幽燕有奥室，鬼神潜其间。群峰郁㟏岈，溪流何潺湲。猛虎飞食人，长啸随风还。凝冰折林木，玄云蔽河关。维昔邹衍生，悬河此谈天。一为吹黄钟，幽谷春阳旋。至人御六气，呼吸走百川。是非总天籁，悠悠诚何言。天下久忘我，无劳烹小鲜。泽雉有饮啄，优游聊终年。
出永平作,明末清初,屈大均,洪河无停流，惊枝无栖翰。志士生乱离，七尺敢怀安。青萍不刈黍，明月宁沉渊。断袂别亲友，成败俱不还。诛秦报天下，一死如泰山。宝马与美人，乌足酬燕丹。驱车出卢龙，迢递度渝关。二水交滦漆，千峰连贺兰。征蓬自回转，去雁群飞翻。悲歌吊飞将，声振长城间。猛虎为我啸，玄猿为我叹。奚儿动成群，箜篌对月弹。弥令远游子，侧听心哀酸。
登轩辕台作,明末清初,屈大均,边风起蓟门，黄云高嵯峨。予登轩辕台，四望发悲歌。哀哉帝王都，城阙如丹霞。朝阳开露掌，阊阖摇金波。碣石悬天柱，桑乾接银河。真人兹建极，亿载讵云多。谁令羽林儿，一旦倒长戈。逼遥关塞路，朝暮驱橐驼。橐驼安所负，美人如桃花。凄凄当落日，莽莽扬风沙。龙髯攀莫及，玉女舞婆娑。天庭方晏乐，宁知予咨嗟。
出塞作,明末清初,屈大均,边秋多风沙，狐兔长悲鸣。慷慨思奢牧，因游雁门营。饥食太行薇，渴饮桑乾冰。问我亦何为，壮士不顾生。生骑一骏马，权奇如龙媒。追风数千里，直上单于台。东望朝鲜江，北望白龙堆。凌飙发长啸，游兵射我来。左手接飞镝，右手挥金鞭。驰归锦州城，汗下如流泉。念此血气勇，毋乃非圣贤。忍耻古所尚，留侯亦迍邅。长松寒逾劲，南金锻弥坚。启箧读秘书，聊谢诸少年。
凝渡三岔河有寄,明末清初,屈大均,辽东苦寒地，十月河已冰。我从辽西来，驱马冰上行。回望巫闾山，千里阴气凝。明月出黑澥，苍茫照孤征。疑兵四面来，但闻觱篥声。行行迷失道，误入骨都营。饥渴向妖姬，乞得驼馀羹。马乳饮苦酸，鱼皮衣苦腥。神龙困蝼蚁，勺水不能兴。凤鸟失其群，见辱海东青。因怜雪窖中，持节有子卿。题书托飞雁，双泪如雨倾。安得同携手，以解流离情。
赠远,明末清初,屈大均,美人如花飞，玉佩冰绡衣。长风吹欲堕，揽带前相持。问子游何处，笑含碧云姿。言我华阳来，将从勾曲栖。麻姑久相待，去去与我辞。语卿且莫辞，我有芙蓉池。鸳鸯戏碧叶，翡翠巢金枝。愿将天上月，长照双蛾眉。
采菖蒲作,明末清初,屈大均,菖蒲何葑茸，郁生南涧曲。三花凌紫烟，九节削青玉。采采临寒泉，因以濯吾足。死生虽已齐，长年亦所欲。仙人安期子，与尔聊餐服。
赠友人 其一,明末清初,屈大均,英雄耻割据，拂衣游江湖。我为沉水香，君为博山垆。紫烟扬光彩，丹成凌仙都。仙都虽宴乐，苍生嗟未苏。红旗如云霓，锦带曳芙蕖。利剑在掌中，出入风雷驱。萧曹刀笔吏，项羽乃匹夫。苟能拯水火，何辞七尺躯。王侯如敝屣，山林堪长娱。
赠友人 其二,明末清初,屈大均,悲风振宿莽，贫士方寒饥。悠悠天上云，长借明月辉。嫫母已衣锦，南威长刈葵。乔松生路傍，不如彼薋葹。弹我丘中琴，彷佛孤鸾飞。落花如美人，翩翩来何迟。仰视云间星，牵牛光独微。淑慝不同涂，盈虚良有时。慎矣怀道符，颍阳以为期。
赠友人 其三,明末清初,屈大均,灼灼怀春鸟，衔花吴江浔。玄豹久不食，蔚然文采深。风云荡天路，邂逅抒忧心。凭君青玉案，中夜张瑶琴。明月照南浦，晨风巢北林。河精为天汉，小星易浮沉。妙道贵忘言，达人无哀音。持此箕颍怀，聊以答所钦。
赠友人 其四,明末清初,屈大均,樛木不下垂，甘匏安所依。嗟君富无骄，乃与黔娄期。黄流在玉瓒，大德在蒲衣。佻佻彼公子，安知天爵为。今时方丧乱，群盗争雄雌。授子以丹书，揣摩为帝师。神龙尚可醯，骏马亦可羁。至人与天游，虚无谁能知。
赠友人 其五,明末清初,屈大均,煌煌我上天，照此豺虎骄。我无戈与矛，何能入山樵。石溪流溅溅，蘋萍随风飘。游鱼畏鹈鸪，神龙乐波潮。仙童颜姣好，迎我双琼箫。东游扶桑阙，西渡绛河桥。至道非无形，如月悬中宵。揽之盈玉手，欲赠彼娇娆。人生如电影，千载不崇朝。念彼牛山涕，乘化且逍遥。
赠山阴祁七,明末清初,屈大均,凉风吹竹筱，携手澄湖滨。言持芙蓉花，插尔华阳巾。我亦浣纱人，明妆照日新。何当上苏台，一笑倾吴君。明月岂长满，朱华不再春。徒怀阳阿曲，寂寞度芳辰。
送朱十,明末清初,屈大均,昨冬冱寒时，方舟同入越。君望赤城霞，我弄耶溪月。月出香垆峰，光摇东海雪。美人吹紫箫，一曲梅花发。梅花犹满林，君唱怀归吟。未游云门寺，遽别天姥岑。可怜双白鹤，相送吴江浔。冉冉芳春晚，桃李皆成阴。贫女无刀尺，谁裁鸳鸯衾。素丝亦易染，孤凤难为音。愿言秉贞洁，黾勉同我心。
送王屋,明末清初,屈大均,神螭方鱼服，美玖藏沙尘。英雄未遇时，状貌如妇人。赠尔双吴钩，中有爱子魂。君王雠未报，岂敢顾所亲。挫蘖调君酒，送送灞陵津。皦日照河水，悲风激车轮。去矣毋多虑，男儿自有神。
答谭非庸 其一,明末清初,屈大均,嗟予遘阳九，不得全天形。接舆已髡首，桑扈亦裸行。兰草非人锄，鸾皇乃自烹。念君意气存，禦侮如干城。小人箕其舌，君子渊无声。经德不可回，相将保千龄。
答谭非庸 其二,明末清初,屈大均,黍苗何离离，雉雊求其妃。咨予久独立，幽兰为薋葹。今天降蟊贼，王事艰且危。膂力君方刚，经营愿相资。欲猎为呼鹰，欲战为骖骊。骖骊何彭彭，西北开龙荒。
寓山园吊祁忠敏公,明末清初,屈大均,园林午澄霁，左右芙蓉披。浮舟弄清暾，遂至镜湖湄。阳涯云方散，阴峰露未晞。再拜清泠渊，泪下沾裳衣。吁嗟怀沙人，守道无委蛇。筑宫水中涘，兰橑莺粟楣。金峦开彩翠，玉溜滴葳蕤。方怀安石赏，遽与彭咸期。皇舆已败绩，发肤何以为。浩歌赴长湍，溯洄从九嶷。容与凌明霞，触石体不隳。怒潮为安流，靡濡鱼鳞衣。我祖维灵均，冠剑郁陆离。夫君交手去，重华以同归。玄烟横极浦，冲风激寒澌。投篇涕汍澜，日暮感舟师。
衡山篇为徐武子丈寿,明末清初,屈大均,衡山有奇筱，为音何洋洋。雌枝吐流征，雄枝含清商。美人摛朱唇，为君乐无方。凤将九子吟，龙挟五驹翔。紫芝成宫阙，醴泉满壶觞。莱妻共高逸，为寿未渠央。金庭连玉柱，四皓所徜徉。昊天毋嗟嗟，痛饮以自强。
和陈元孝登吹台作,明末清初,屈大均,夙闻太阿剑，霜锷莲花发。楚王一麾之，三军尽流血。夫君事远游，家贫一蒯缑。千里登吹台，慷慨思报仇。夷门无监者，谁为公子谋。我昔吊梁园，所见惟林丘。洪河崩底柱，蔓草连神州。惊鸟纵横飞，离兽鸣相求。平台宾客尽，四顾泪交流。怜尔多难人，徘徊当暮秋。长歌蓬池上，击筑睢水头。
登石门怀慧远尊者,明末清初,屈大均,双峰耸天阙，一水悬神池。积石若朝霞，连林多夕霏。丹溜含清泠，鲜葩吐葳蕤。予偕二三子，来自虎溪湄。矫掌承飞泉，抠衣陟金梯。萧条远公迹，亭阶有留基。怅然增逸兴，方嗟哲人萎。白云开阖际，忽见金仙姿。玉瓶灌甘露，龙策振灵飔。回目流神光，示我青莲枝。挥玄入无朕，俾为万象师。
别王二丈予安,明末清初,屈大均,美人在霄汉，灼灼如丹云。手持凤凰子，毋乃魏元君。我昔登太山，天门啸不还。瀑布为长带，浮云为高冠。游仙岂不乐，悲此市朝间。圣贤耻独善，所贵匡时艰。太阿苟不割，蛟龙将波澜。箧中有阴符，吾生焉得闲。平沙利马足，惊飙宜鹰翰。遥遥万里心，慷慨入长安。
梅市别祁四丈季超,明末清初,屈大均,沉沉海月生，嘒嘒寒蜩鸣。游子在天涯，触物生忧情。赖有二三友，金玉同坚贞。鼋鼍互变化，神龙丧其形。岂不思奋翼，上天无雷霆。昔我别慈亲，王事劳孤征。风雪历四载，谋深竟难成。黄蘖与春荠，甘苦不分明。至道尚可信，寂寞元生平。
桐君山作,明末清初,屈大均,清溪流㶁㶁，白石如摴蒱。桐君去我久，谁与同欢娱。利器乱天下，濠梁日如愚。白发渐纷纷，于世复何须。远游可长生，逝将登蓬壶。青霞为绣袷，明月为耳珠。金火相盘旋，神丹生太无。天孙嫣然笑，结我合欢襦。誓言何旦旦，岁晏终不渝。
答吴巨手,明末清初,屈大均,白云何晶晶，倏忽归无形。尸居龙不见，与君共沉冥。黄虞久已没，吾道难独清。深谷何逶迤，朱华含春荣。采采以疗饥，将游太上庭。汤火煎太和，膏粱损奇龄。浮沉日月中，人命如流萤。哀哉嵇叔夜，多才乃捐生。
还故山作,明末清初,屈大均,谁谓客行乐，岁寒无衣裳。羁栖在枳棘，悠悠思故乡。步出稽山门，乘春聊徜徉。丹霞抱秀粤，珍木交回塘。水鸟相和鸣，窈窕皆鸳鸯。人生道不存，何以持文章。苟与太虚冥，仁义皆秕糠。南金一出矿，遂为贫者殃。长叹辞世人，飘飖归罗阳。
将归省母留别诸友人 其一,明末清初,屈大均,海上三珠树，孤鸾鸣啾啾。养子羽翼成，翻飞向九州。九州一何旷，回顾生烦忧。寻仙蓬壶中，谒帝昆仑丘。繁霜陨百草，琅玕无晨羞。慈乌能反哺，凤兮命不犹。归与守故巢，戢翼为良谋。
将归省母留别诸友人 其二,明末清初,屈大均,良谋亦何有，持道足娱亲。母为天上月，子如江中云。云月相终始，流光谁与伦。翩翩两海燕，挟雏游青春。衔我蕙兰花，悲音何感人。
将归省母留别诸友人 其三,明末清初,屈大均,感人惟杨柳，飞花皎如雪。如雪岂不芳，所忧本根绝。昔我与亲辞，五岳将寻师。乃觏姑射人，赠我青莲枝。青莲合为丹，能生明月姿。岂敢自恰悦，万里其持归。
将归省母留别诸友人 其四,明末清初,屈大均,持归明月姿，皎洁无纤瑕。朝含东海日，暮膏赤城霞。重袭盘龙锦，毋使蒙风沙。以奉白发人，一照生桃花。如彼西王母，长居太清家。
将归省母留别诸友人 其五,明末清初,屈大均,太清何寥廓，浮云去不息。呦呦野鹿鸣，甘草不自食。如何舍友朋，奋然思矫翼。四海皆兄弟，亲兮难再得。循彼南陔间，相思何终极。
将归省母留别诸友人 其六,明末清初,屈大均,极望惟吴越，吴越多山川。玄豹藏深雾，应龙蟠巨渊。神物必有偶，磁石金相连。离别虽须臾，恩爱终不愆。遥遥骨肉情，去如箭离弦。
将归省母留别诸友人 其七,明末清初,屈大均,离弦去南里，烟波何渺茫。朝与凫雁群，暮随明月光。仰视虚宇中，众星灿成行。而我独何辜，乃为参与商。人命在呼吸，后会其毋忘。
将归省母留别诸友人 其八,明末清初,屈大均,后会庶不移，参商有见时。红日生沧溟，万物蒙其辉。矧我体道人，金石宁或亏。飒飒霜下草，荧荧园中葵。敦彼后彫质，岁寒以为期。
寿母,明末清初,屈大均,文武道未坠，圣谟何洋洋。我生获胎教，少小修天常。早岁负剑游，所希应帝王。天命在庭闱，贤母知废兴。年今至八旬，灵寿自翱翔。岳莲标独干，嫠星流孤光。母为飞鹊镜，子为蛾眉妆。形影不相离，从今至千霜。
题王丈华阴书阁,明末清初,屈大均,太素有元精，凝为三芙蓉。美人日揽撷，彩翠餐无穷。白发临玉颜，岂敢从飞蓬。道德为膏沐，光彩开童蒙。人伦垂胜业，含垢悲予躬。老聃效夷言，大禹裸而东。昊天徒嗟嗟，委蛇吾安终。
酌贪泉作和人,明末清初,屈大均,朝饮贪泉水，暮濯贪泉流。廉夫不可为，仁者皆窃钩。天方授盗蹠，吾介徒罹忧。合浦多明珠，朔漠多貂裘。仲尼思执鞭，况我斗筲俦。
咏张子房示诸生,明末清初,屈大均,淮阳昔学礼，故能敬老父。长跪纳履时，强忍甚可取。少年虽任侠，喜与老人伍。四皓奉手行，不敢越规矩。所师尽黄发，深藏若处女。甚悔博浪沙，徂击徒豪举。
为故黄靖南侯参军陆生作,明末清初,屈大均,仗剑出门去，高堂悲不胜。婴母既知废，陵母亦知兴。送子涉淇河，倚闾泪沾膺。黄云驱匹马，惊风击饥鹰。努力参卿军，智谋夙见称。报亲在何所，沙场奋猿肱。屠毒天未厌，髦头国方兴。天矢不敢射，贪狼日凭陵。豪雄致帝怒，祸患来相乘。哀哀皋鱼痛，使尔肝肠崩。
赵陈二烈女,明末清初,屈大均,鲁女倚柱吟，忧国无人知。妾身逢丧乱，志节聊自持。罗敷虽靡匹，秋胡宁为期。吁嗟尔元憝，安知礼义归。猛虎尚可驯，神鸾终不移。抽吾玳瑁簪，可以刺熊罴。天道故祸淫，气矜吾不为。珠沉靡点辱，玉碎馀光辉。对君刎绣颈，去去从湘妃。
求二桥山人画三闾大夫像,明末清初,屈大均,先生怀姱节，寤寐见古人。凌朝漱九阳，为予貌灵均。曲眉象珠斗，姣衣飘春云。云中嫣含笑，望如扶桑君。正气得所繇，变化皆吾真。下为兰杜滋，上为日月陈。子其虚以待，鬼神将来奔。其小入无内，其大廓无垠。
赠陈十一 其一,明末清初,屈大均,金瓶连素绠，百尺汲寒浆。清泠涤尘垢，何减流霞觞。城南新赐第，贵盛如金张。昔作骑都尉，今封右校王。胭脂骄塞马，芍药艳吴娼。汉恩岂独薄，天道终有常。吾子抱忠信，诚为百鍊刚。沙头且射虎，飒飒凌风霜。
赠陈十一 其二,明末清初,屈大均,茹荼甘若荠，慷慨荆蛮地。猛虎不忍射，爱彼爪牙利。筑台南岳阳，丹火流扶桑。仙人多剑侠，起舞佐霞觞。填填丰隆鼓，咽咽右英簧。双龙绕指柔，俄为掣电光。惊风逐千里，澥水群飞扬。划然君一啸，为乐何洋洋。我亦白猿俦，相逢聊翱翔。
赠别武昌陈子山昆弟之作,明末清初,屈大均,江汉何滔滔，其神足纲纪。大别如长城，中分南国水。君家高冠山，黄鹄当门峙。形势雄湖湘，人才争郁起。昔我客汉阳，求友得一士。岂知君弟昆，乃在吾桑梓。伯仲圭璋姿，青云翘玉趾。所得凤凰毛，多分诸季子。三百日弦歌，情礼为终始。贤父师于家，金玉相涤理。扬粤观人文，化成察所以。颜曾昔童蒙，造道莫能止。年少圣所畏，惭予将暮齿。清夏珠江湄，饮饯交壶矢。执手情依依，所赠惟璚蕊。我本荆楚人，秭归有故里。先臣居屈沱，女媭砧在彼。安得从君归，三闾陈簠簋。汉家重楚声，离骚多所拟。君为宋景徒，努力事兰芷。
垂老 其一,明末清初,屈大均,垂老心多忧，饮酒未尝旨。上忧忧老亲，下忧忧稚子。稚子始匍匐，其一六龄耳。长者及九龄，已赴黄泉矣。次者葬秦淮，下殇以疮痏。两女亦婴孩，饥寒殊未已。呱呱满膝前，无钱致饼饵。我生拙经营，甘贫已三纪。采薇成不仁，洁身累妻子。谁使廉夫刚，鲍焦终槁死。
垂老 其二,明末清初,屈大均,死者日以安，生者日以危。旻天何不怙，人命轻如泥。玄云一蓊郁，白日去安归。长夜终不晨，胶胶劳鸣鸡。我生慕夷皓，垂老益调饥。苦节同妻孥，捃拾难自资。絮巾布襦裙，单复亦随时。薄馔荐先公，泪下如绠縻。不义而富荣，毋乃辱亲为。
垂老 其三,明末清初,屈大均,衣敝何尝补，履决何尝组。勉力糜粥间，艰难事慈姥。叱咤及犬鸡，亲前敢有怒。深爱在婉容，白头若孩乳。有妇布襦裾，割烹未为苦。膝前黄口儿，不使分馀脯。
咏古 其一,明末清初,屈大均,汉皇有神器，光明长盛实。白气郁成云，状若龙蛇出。太白精所凝，一挥天下一。自斩白帝子，血光尝如漆。本以诈力雄，汤武非其匹。猛士无韩彭，四方岂宁谧。威加海内归，霸图有得失。慷慨泣数行，悲歌风瑟瑟。时无周旦才，谁与陈无逸。
咏古 其二,明末清初,屈大均,诸葛王佐才，乃慕乐将军。燕昭本姬姓，豫州亦懿亲。齐破将尊周，霸业为桓文。为燕振积弱，周命亦维新。天王威一奋，六国仍为臣。燕号为宗国，西向制强秦。孔明为刘氏，与乐同一身。帝蜀岂本怀，汉业徒三分。悲哉孝献没，一日能无君。元年纪章武，掩泪当秋旻。
留别羊城诸子 其一,明末清初,屈大均,大鱼啖虾䱉，小鱼啖沮洳。风波一失所，微沫犹相濡。吁嗟尔君子，念我如黔娄。养亲无甘毳，从君无骊驹。怀宝而迷邦，前路多忧虞。王孙诛淖齿，伍子干阖庐。所愧病无能，日暮空踟蹰。
留别羊城诸子 其二,明末清初,屈大均,枯鱼日衔索，高树多惊风。我亲已白发，我行犹转蓬。仲繇嗟负粟，冉子念尸饔。携手出东门，泪落尘埃中。蛇脂已耆乾，龙饥尚未充。耘瓜忌伤根，结兰贵心同。孝子当不匮，锡类及微躬。
孤燕篇 其一,明末清初,屈大均,燕燕昔双飞，衔花何差池。皇天命早寡，雨泪毁容姿。与君如日月，光景不相离。与君若泾渭，清浊必同归。鬒发剪无馀，玉棺叩且开。傍人相慰留，黾勉陶婴为。上念养公姥，下顾黄口儿。
孤燕篇 其二,明末清初,屈大均,葳蕤女贞树，含此少阴精。岁寒不凋谢，高行通神灵。孤燕何啾啾，挟子饲其英。凤凰心不乐，乌鹊甘伶俜。托孤昔所重，从死今所轻。子既羽翼成，母仪万方盈。母为月经天，子如太白明。
赠友 其一,明末清初,屈大均,鱼目似明珠，阳货似仲尼。苟非明哲人，安能辨几希。嗟予久飞遁，墨名行殊非。朝行脍人肝，暮行搴紫芝。吾子不遐弃，狂简其同归。隆冬不肃杀，阳春奚光辉。披裘入裸国，优哉聊娱戏。
赠友 其二,明末清初,屈大均,甘匏抱苦叶，萏菡含污泥。子推身已隐，焉用文章为。露华零蔓草，觏尔清扬姿。旷世无奇服，琼琚非所宜。携手登绵山，念我蛇无脂。神龙尚饥渴，君岂有兰饴。兰饴无使露，渊塞秉其私。
赠友 其三,明末清初,屈大均,我本接舆流，被发歌凤衰。时无鲁仲尼，狂简将何归。六经久榛莽，诸子多淫辞。嗟予非先觉，斯道将陵迟。狂澜思砥柱，疾风宜劲枝。嘉子方少龄，颜闵能为期。直如麻中蓬，皎若霜上曦。烹鱼为溉鬵，射虎为张机。堂堂并为仁，弃我莫如遗。
赠友 其四,明末清初,屈大均,桃虫化为雕，群飞啄九州。凤凰集于蓼，饥渴常怀忧。与君志天爵，仁义交绸缪。惕厉处明夷，保身随波流。瓶罍贵相资，箕毕贵相求。美人乘白云，昆仑去悠悠。吾将为造父，往御彼骅骝。
赠友 其五,明末清初,屈大均,日月私照临，我食恒无馀。绝尘天下马，今乃伏盐车。美人如惊鸿，飘飖过丹虚。神光倏阴阳，欲揽无琼琚。崇山蕴宝玉，沧海含龙鱼。云霞苟蒸液，变化在斯须。食德为膏粱，服道为绣襦。勖哉尔君子，毋效彼蘧蒢。
赠友 其六,明末清初,屈大均,黄鹄何缡褷，单游心伤悲。美人发无旟，君子佩无琚。萧艾盈中林，予兰将安依。驰车适西吴，庑下敛光辉。昔为清水珠，今为浊泾泥。吞声行踯躅，愿子相提携。
赠友 其七,明末清初,屈大均,黄山有温泉，日月所流精。饮之生羽翼，飘飖如容成。文章若云浮，五色为天经。三闾变风雅，好色成仙灵。轻举含道真，颜如蕣华荣。我持远游章，被之雅琴声。为君千金寿，相与娱生平。
读顾子忠纪赋赠 其一,明末清初,屈大均,苏合何氤氲，非烟亦非云。我为铜垆器，与子日三薰。美人临九天，光彩如东君。傅说托房星，精华垂大文。愿得俱翱翔，冠盖绝尘氛。大招匪荒淫，风谏同三仁。重华可折衷，何求时俗闻。
读顾子忠纪赋赠 其二,明末清初,屈大均,伊予遘乱离，为诗多变风。秦庭昔鹤立，痛哭人谁容。从俗以偷生，神仙托其踪。须臾愿无死，以观宗国终。君子厉明德，邂逅欣心同。蜿蜒为文章，皇颉非雕虫。大道所周流，敬哉尔天工。
题申苕青画,明末清初,屈大均,黄鹄在天地，一举知圆方。游仙未解忧，时时思故乡。志士贵成仁，松乔非我良。众人树苦桃，君兰实不成。众人重鱼目，君珠黯无光。游艺为丹青，山川日徬徨。晻霭如鬼神，云霞出中肠。离忧翳萝木，阳谷不垂光。麇麚方慕类，与子聊低昂。
寄祁四丈西遁 其一,明末清初,屈大均,桂树含炎德，敷荣霜霰间。款冬花严寒，相与同贞艰。峨峨冠浮云，锵锵呜玉环。惠而君好我，携手会稽山。仲尼如日月，光华为我颜。老聃其犹龙，变化在子闲。
寄祁四丈西遁 其二,明末清初,屈大均,子闲多龙驹，食我玉山刍。文章天所授，五色为子娱。白鹿云中翔，鲤鱼九渊居。高深不可恃，久已充庖厨。嗟余薄长生，成仁心所须。潜神在玄默，与道为隆污。吾子独全归，寿考保无虞。
咏怀,明末清初,屈大均,溪谷何清凉，回风以飘忽。荷襦易凋零，不如服狐白。旷土贵和同，蝉蜕仲尼迹。凛凛冬冰凝，何如春冰释。我已秽玄珠，离娄不能识。我已摧号钟，师旷不能绎。美人如游龙，纤腰日玄折。一低而一昂，人以为臣妾。
再送从弟无极 其一,明末清初,屈大均,秋天今肃杀，山林凄且凉。游子临归风，忧心以多方。皇天若浮云，报施何靡常。黄钟委尘垢，瓴甋登明堂。吾生既不辰，子亦命无良。雄翡而雌翠，今朝难同翔。哀哉骨肉情，临别徒徬徨。
再送从弟无极 其二,明末清初,屈大均,阴阳有纲纪，夫妇人伦始。葛覃恐失时，摽梅求庶士。子归娶齐姜，及此春冰弛。慈姑嗜鱼鲙，施罛在河水。恩义相缠绵，琴瑟为亲喜。我有不肖躯，因依无葛藟。何以事高堂，孝德惭君子。
赠诸氏兄弟,明末清初,屈大均,朝登雁门望，杀气从西来。在天为黄云，在地为黄埃。吁嗟我游子，悲秋行徘徊。披发而吹箫，闻声令子哀。子情如醇酒，日酌我金罍。子诗温且润，日馈我琼瑰。弟兄相宴尔，携手临高台。猗猗合欢竹，枝叶交山隈。愿言靡离别，千秋慰我怀。
和友人度昭关之作,明末清初,屈大均,端居苦离索，思君芜湖间。忽闻昭关咏，感激泪潺湲。丈夫不得志，饥寒行中原。断发投炉中，为君铸龙泉。器成不见御，雌雄各沉渊。登高望四野，亭障何连连。惊风折旗帜，落日迷山川。谁知远游子，呜咽不能言。维昔吴子胥，吹篪诚足怜。一怒覆强楚，父雠不戴天。解牛宜薄刃，驱马贵长鞭。苟能勤耘耔，何必求膏田。亮怀鹰隼羽，时至自飞骞。勉尔慷慨人，遥遥托赠篇。
赠张文谷孝廉,明末清初,屈大均,橘柚贵素华，匪尚叶葳蕤。凤凰苟成德，何用文章为。秋霜日凛冽，白发秽光仪。学道久未成，吾生将安归。吁嗟尔君子，六经纵横施。离骚多夸诞，变声蚤能知。发愤事声色，神仙遑与期。浩浩仲尼徒，德行臻庶几。愿言诱狂简，弃我毋如违。
答谭非庸,明末清初,屈大均,采菽需筐筥，为仁贵朋旅。盈手琼瑶华，夫何饥季女。季女多徽音，其谐如瑟琴。乾糇非失德，弃我如飘风。白首始成欢，君能同锦衾。断发为龙渊，雌雄相升沉。虽无金玉相，追琢亦能任。
猛虎篇 其一,明末清初,屈大均,猛虎不食人，食人必豪贤。为天生羽翼，飞渡大河间。我弓既已良，我马亦已闲。踟蹰不忍射，恐非天所安。天安惟猛虎，作威予敢侮。腐肉如山丘，所甘惟肺腑。猛虎不见人，见人则不取。所见尽禽鹿，人立而虞麋。肥者噬无馀，瘠者以为脯。麒麟与凤凰，不足为粪土。
猛虎篇 其二,明末清初,屈大均,凤凰肉不甘，麒麟肉不肥。猛虎亦好生，何不食饘糜。凤鸟乘于风，为皇作威仪。麒麟乃仁兽，生草不践之。上天命猛虎，威向豺狼施。如何饵灵物，口腹亦细微。生怀腥臊德，炳耀徒留皮。吁嗟尔猛虎，哮吼诚何知。
答王生,明末清初,屈大均,二女佩明珠，顺风翔蓬阙。朝霞一膏沐，娭光流如月。园桃何夭夭，秋霜徒磬折。嗟尔荜门子，献玉悲三刖。崇兰忌当门，甘泉必先竭。布衣可终老，濮阳有芳节。请诵伐檀篇，十亩聊怡悦。
为梁生寿母作,明末清初,屈大均,金盘脍嘉鱼，玉瓒酌黄流。为君寿圣善，欢乐盈林丘。孝子贵修身，天爵为公侯。非义而富荣，毋乃贻亲忧。不逢尧舜禅，宁戚终饭牛。嗟予亦有母，欲养无珍羞。采兰不盈掬，中道化为莸。鸡鹜日争食，凤饥呜啾啾。勖君孝不匮，永锡尔同俦。
题王子省斋,明末清初,屈大均,鹊鸰何友悌，飞鸣不相离。王雎声相求，贞洁慎所妃。君家多弟昆，金玉交光辉。精神见山川，令我乐忘归。君爱我离骚，洋洋风雅遗。圣贤贵发愤，哀乐为人师。尔躬日三省，经术是凭依。彷佛见先王，忘言在隐微。
赠大毛子,明末清初,屈大均,煌煌太华荷，玉颜照万方。昔余乘白云，攀折日翱翔。国风乐不淫，小雅哀无伤。恭承皇降衷，好色成文章。审声知清浊，听曲辨兴亡。吾子乃延陵，聪明不可当。子为清庙瑟，神人久和康。朱弦而疏越，吾其继后行。
咏梁子六瑩琴,明末清初,屈大均,太冥有寒桐，琼干含黄钟。凤凰何秋秋，为君结流风。我为园客丝，缠绵玉轸中。玉轸有时折，朱丝无断绝。大弦含幽兰，小弦吐白雪。鼓舞尽神明，庶以酬先哲。
天泣,明末清初,屈大均,天泣一何哀，鸣声如转磨。无云乃作雨，凄凄泪交堕。悲此下土民，斩刈遭殃祸。仁圣不降生，天地日多过。我生抱忠诚，与天素相左。俯仰愧怍多，死生无一可。茫茫饥溺怀，泪下悲坎坷。
谁谓,明末清初,屈大均,谁谓苍天高，我行曲其躬。履霜惟葛屦，薾电无青骢。遑遑尘壒间，慷慨谁相容。吁嗟尔君子，揽我如芙蓉。持华赠子充，持叶赠狂童。
邓氏丈寿辞,明末清初,屈大均,方今斗牛墟，老人星实见。其下多寿耇，皤皤复耆彦。我公生番禺，实乃天所眷。弧南一老人，光芒射赤县。乾坤归火主，汝当师保荐。口授壁间书，宫中赐银绢。太和作口实，自养幸毋变。膏粱岂朵颐，饮食人皆贱。
拟古,明末清初,屈大均,人生无百年，命在呼吸间。长风飘落叶，一去不复还。人鬼互相送，阴阳不少闲。天地岂不仁，人物自相残。吁嗟世道丧，吾生日已艰。寥寥含道腴，所润惟容颜。甘肥久已绝，蔬食馀一箪。回也日闭户，禹稷同心肝。
留别槎山诸子,明末清初,屈大均,絺绤含凄风，葛屦濡寒霜。我行一何窭，歧路复亡羊。白驹在幽谷，行行悲迷阳。吾子陈瑾瑜，为我禦不祥。日月居东南，沐浴成文章。予技非雕虫，为天补衮裳。彤管何光辉，贻君殊未央。
有鸟篇送妹 其一,明末清初,屈大均,有鸟名苏耽，千载蓬莱还。为亲植朱橘，离离成神丹。孝子贵锡类，天性谁能残。子慕秦王女，吹箫心孔闲。幽贞少不字，学道怀骖鸾。牵牛俟银汉，匏瓜期绛天。日月一夫妇，交会相回旋。子今勉于归，及此冰犹坚。阳雁喜朝日，夭桃矜春妍。鸡鸣警君子，夙夜礼无愆。尊章益虔事，当得王母怜。
有鸟篇送妹 其二,明末清初,屈大均,混元生两仪，四象运璇玑。民生有俦匹，阴阳圣所师。嗟尔幽闲女，于归今及期。琴用先人桐，张以所缲丝。一弹再三鼓，凤凰鸣参差。明月喜几望，受日逾光辉。服德为黄裳，乐我惟缟衣。灵仇天所眷，敬尔百威仪。
送铁井子,明末清初,屈大均,葵生知向阳，梅吐必南枝。嗟尔远游子，择主将安之。玄冰结大漠，白日倾崦嵫。怀宝不自衒，所恃璠玙姿。维昔越溪女，红颜扬光辉。采采五色丝，织成歌舞衣。朝咏梧宫秋，暮为香泾嬉。佳人重意气，一举沼吴归。
咏怀,明末清初,屈大均,我昔萝华胥，扶摇凌自然。神气何混茫，挥斥昆仑巅。峥嵘下无地，寥廓上无天。大鹏张两翼，东西覆群仙。朝霞开北阙，旭日悬高旃。狂吟太和曲，王母笑容妍。五岳相鼓舞，来迎云翩翻。至人奉遗物，垂区将穷年。
赠别查德尹,明末清初,屈大均,君之父与兄，与予相友善。父也岁寒姿，柯条蒙雪霰。松柏天所私，青青长不变。大冬愁凝阴，微阳难与战。潜神在九渊，龙蠖谁能见。我亦款冬花，苦寒相婉娈。春日未载阳，甘同萎草贱。相别未几时，溘焉朝露先。岂谓觏夫君，先人俨颜面。彷佛黄钟声，有光目流电。肥瘠亦不殊，天形妙相践。长短争秋毫，䰄少亦连卷。识者尽惊喜，性亦同狂狷。文章若孔鸾，珠毛相贯串。黄者如金钱，白者如绡练。自铸伟丽辞，六艺作钗钏。吟言自回环，不嫁惜婵媛。盛饬将有行，未能舍环瑱。太素在中央，絺绣四为缘。易爻尚白贲，诗风后绘绚。先公所教勒，夙夜惟经传。明将于国雍，写书自供缮。贻我外家语，摩研当无倦。
送五弟还里 其一,明末清初,屈大均,子行归故乡，劬劳将父母。虽无金满籯，有友贻琼玖。吴越多秀民，襄阳足耆旧。称诗相欢娱，为情若醇酒。谓我兄弟贤，无忝三闾后。揽执芙蓉袪，缠绵大道口。
送五弟还里 其二,明末清初,屈大均,大道直如弦，汝行勿回曲。骐骥少壮时，飞扬苦不足。所难中规矩，千里自拘束。北风安可依，尘沙为我辱。岂无水草甘，未免为臣仆。宁为越翡翠，衔泥日三浴。
咏阮嗣宗,明末清初,屈大均,阮籍英雄人，高逸非其志。驱车临广武，大笑楚汉事。饮酒以轻生，杜康知此意。邻家有好女，蕣华伤萎地。恸哭涕滂沱，情深岂妖媚。长啸若凤鸾，亦乃途穷泪。嵇公薄汤武，遗曲广陵坠。越礼逾矜慎，言怀务闳肆。当日竹林贤，沉冥惟尔醉。
送江太守还柳州,明末清初,屈大均,柳江在城南，清接黔中水。瓯骆一都会，诸蛮所纲纪。太守汝多才，文武为张弛。吁嗟喋血馀，未忍事鞭箠。东下牂牁来，疮痍别千里。须臾失襁褓，盻盻劳赤子。良马早还归，殷勤迎玉趾。片言肉白骨，彼姝何以畀。饮饯崧丘旁，称诗惟孔迩。
王夫人殉节诗,明末清初,屈大均,呜呼岁甲申，皇朝婴大变。天王死宗社，苦为诸侯先。谁从烈后妃，厥有邦之媛。君舅永宁侯，外戚称祥善。夫人为介妇，早寡剺颜面。攀髯大小臣，哀哀同白练。夫人乃九渊，湘君相婉娈。媳女牵衣裾，诸孙抱环瑱。相从露井中，玉浆寒辗转。血射惊鲋鱼，魂浮助龙战。瓮敝触肌肤，泥深苦吞咽。沉瓶激哀响，飞绠争幽牵。波涛忽腾涌，吐色如红茜。贼奴不敢饮，倾泻手长颤。匍伏窥潜源，洞门如或见。冉冉媵文鱼，翩翩翳羽扇。玉甃发神光，笑口流如电。蟾蜍衔耳珰，苔藻生金钿。精灵处太阴，水府开宫殿。再拜辘轳旁，开渫虞天谴。玄泉引杳冥，素华四相溅。瑶瓮以龙腾，洒激如霜霰。终古此圆渟，上帝可盥荐。玲珑玉槛施，更作银床遍。娥月在中央，女星相贯穿。照胆恐生寒，美人目流盻。桐华落缤纷，水草何葱茜。乳脉多潜通，出云动成片。宜谁此影蛾，罗敷是其选。
虎门观海作,明末清初,屈大均,朝自扶胥南，万里穷泱漭。溟波接百川，倾泻多奇状。潮从虎门出，势到沃焦放。祝融在阴墟，天池正相向。天命南海帝，来从南岳上。宫阙临扶桑，百王所禋享。元气一吐吞，日月光相养。混沌在中央，精华资酝酿。咫石天河通，浮槎日来往。丈夫朝饮牛，牛口吐溟涨。渚边多织妇，微闻弄机响。八月水益大，吾欲浮演漾。槎从海若取，食须天吴饷。倏忽至云汉，客星恣摩荡。抚手笑黄姑，独处徒惆怅。
答陈宛平 其二,明末清初,屈大均,五十尚无闻，岂敢为人师。区区章句末，腐儒吾不为。天命在渺茫，垂白犹未知。老莱事嬉戏，自视如婴儿。君顾我蓬蒿，存问及孀慈。茅家苦贫窭，供养无肉糜。有鸡若鸾鸟，有黍如兰饴。君为举匕箸，不忍弃寒微。感兹情意厚，久要以为期。微尘撼华岳，蚁穴溃金堤。人言贵深察，强恕有良规。
答李缓山,明末清初,屈大均,昔在建陵时，与君尝不寐。干将徒出匣，宰割难自试。纷纷驽骀者，千里先骐骥。君击唾壶缺，酒酣益涕泗。神勇笑荆轲，乃为燕丹使。不与渐离行，匕首无成事。沉沉夜漏长，棋局消神智。英雄亦反覆，一子勿倒置。亚夫苦持重，诸军患儿戏。乌合取胜稀，皇皇徒逐利。壮心一日暴，十日寒频至。拂衣沔阳湖，君归如脱屣。赋诗向白蘋，垂钓持芳饵。云梦吞吐时，洞庭为酒器。遨游至五羊，寻找屠沽肆。相见即言易，剥极见天意。乾坤一硕果，万物所从始。贵以土德厚，栽培无老稚。相望及春阳，云雨同行施。
寻墓诗为徐护卫作,明末清初,屈大均,嗟君何不怙，十一丧而母。四十不知墓，匍匐来陇首。珠江当其前，龟峰在其后。蔓草既已平，牛羊满林薮。号泣依旻天，水浆恒不口。神明欲告人，不向蓍龟取。蓍龟亦不知，精诚自相偶。白骨忽踊跃，潜寐黄泉久。浅土二尺中，待儿陈絮酒。孝思所凝结，玉红自不朽。心作漆灯光，耿耿悬培塿。一穴乍明灭，莓苔积已厚。蝼蚁所盘旋，咫尺劳相守。昏绝忽僵仆，山鬼牵左肘。肘下即瓷棺，阙地大逾斗。刳血何淋漓，涓滴归无有。白骨忽复肉，生气怀中走。幽明一呼吸，生死相为寿。薰用都梁香，惊精返窗牖。西王好戴胜，麻姑未蓬首。喜见出腹子，丈夫顷而黝。才气世无双，豪杰效奔走。显亲始羽林，养志胜肥牡。石奋性恭谨，厕腧昔在手。老犹孺子慕，仁爱及诸舅。灵爽所凭依，重封庶不苟。锦绮裣纵横，芳香相杂糅。重招先考魂，嫡妣同樽缶。黄沉雕琢之，血花涂左右。高作马鬣形，合葬仍兹阜。泪作一泓泉，身为白杨柳。阴风长萧萧，石马助悲吼。行人纷掩泣，看尔土亲负。赐祭会有时，汤沐百馀亩。
采药西宁承张大令使君命其侄孙豫表陪探燕子岩大峒龙井诸胜,明末清初,屈大均,泷东与泷西，岩嶂蔽天起。泷西林木深，窈冥数百里。城与白云争，所得尺有咫。猿鸟欺吏人，峰峦压厅事。开辟未百载，夷椎尚多鄙。使君造草昧，雷雨自兹始。仁声务洋溢，文教期光被。我来听鸣琴，泠泠匪山水。先王风未绝，咏歌日盈耳。相赏在无言，唱叹亦有以。郊坰富丘壑，先导命犹子。枫叶作香饭，笋篮代玉趾。衣裳湿岚翠，杖屦沾泥滓。石窟俯身入，洞天穿地底。绝壁攀莓苔，幽丛掇花蕊。奇葩爱无名，大药疑不死。猴姜既蔓引，凤竻复披靡。兰青翡翠同，竹大笼䈡似。松栝互支拄，麇麚或腾倚。郁鸡惊出林，白鹇冒其尾。山鹕解媚人，孔雀可驱使。飞崖畏足践，盘石若棋累。方圆竞相叠，大小皆竦峙。鬼神所荡踏，风雨或迁徙。陟高眺锦石，特立牂牁沚。玉表何峨峨，翠屏复几几。汉臣昔封植，功可铜标拟。蒲桃裹宫锦，五彩绚峛崺。泷西夙望秩，山宗实在此。罗旁九九曲，势至咽喉止。汹涌千万嶂，所赖一柱砥。使君天下才，今乃在蛮俚。亦如陆大夫，区区至交阯。峻极持崧高，英灵作南纪。注以洪河流，波涛沃疮痏。恩膏随沓潮，以及我桑梓。汤沐不在多，锦石亦可喜。肯钖一陂陀，当尽树兰芷。来为泷西氓，殷勤负耒耜。
知州赵公殉难诗,明末清初,屈大均,呜呼国再亡，其亡岂天作。亡以一贼臣，仓皇弃君父。半夜开国门，三宫不遑顾。诈言奉太后，行间犯霜露。屠毒我民人，豺狼宁有数。疾攻广德城，相公肆虓怒。太守抗凶威，矢石下如雨。为国诛元憝，众心恐不固。勖哉为国殇，有身白如瓠。腐肉何芬馨，乌鸢俾含哺。七尺即金汤，作气无朝暮。畿南股肱郡，死守非无故。颈血直射天，贼臣亦崩惧。亦以死吾民，代之齿力锯。至今旄与倪，涕泣犹缟素。与彼梅花岭，衣冠两封树。
赠别朱二陶,明末清初,屈大均,与君结相知，一见即胶漆。是我直谅友，为心何笃实。谗言日以起，所忤人非一。君乃爱楚狂，狂歌有得失。秃鹜啄凤凰，口血乾无日。毛羽何摧颓，交亲笑且咥。都蔗不可杖，徒然甘如蜜。蛇床不可怀，能乱薇芜质。白璧难久完，夜光天所嫉。努力为不才，片言杀身毕。吾友罕夹辅，君行复仓卒。士败气不挫，玉碎光逾出。妖蛊仅一时，吾道戒淫泆。君去我益孤，相思成疢疾。无人为禦侮，所恃两贤匹。季心一手援，鲍宣复相恤。握手立斯须，慷慨情洋溢。弱龄学古道，垂老犹骄逸。补过兹不暇，君其加诸膝。君子爱同类，岂敢为私昵。恺悌毋信谗，所望诸侨肸。临岐路涟涟，风叶为萧瑟。
从军行,明末清初,屈大均,我亲疾痛馀，颐养少甘毳。手足苦不仁，扶持赖两弟。为国弃庭闱，此行伤进锐。七尺遂许人，天年不遑计。远惭狗屠者，好勇诚吾蔽。亲日既苦短，喜惧心徒系。豪杰贵先人，奋扬在乘势。利剑苟在掌，即可操宰制。获报君父雠，于孝乃不细。努力赴戎行，介胄不挥涕。上天悯苦心，所希锡智慧。
赠王给事 其一,明末清初,屈大均,君家临大河，龙门仅数武。生长飞浮山，耕牧安瘠土。西河溯遗风，咏歌三百五。小序乃国史，得失于焉取。周南本根地，厥惟夏阳古。太姒窈窕姿，宫人所歌舞。洋洋雎鸠篇，房中以为祖。君诗兼风雅，哀乐有规矩。后妃与琴瑟，文王与钟鼓。文母墟墓存，再拜以依怙。
赠王给事 其二,明末清初,屈大均,合阳诗大宗，苏武开其始。西京十九篇，丽则同芳轨。文质何相宣，汉风此尽美。君如清庙瑟，唱叹得遗旨。太音在朱弦，神明所张弛。五言变风雅，乐府亦驱使。河华气所生，子卿共乡里。元精得太素，刚厉岳灵似。神胡一赑屃，洪流为披靡。手荡龙门开，二山忽分峙。太华以四方，削成苦如砥。君从白帝求，混茫得斯理。
赠王给事 其三,明末清初,屈大均,读书芝阳山，子长祠在侧。土高风淳朴，大文以为则。灏气接周秦，含弘复金德。治水临沱潜，七年蠲寝食。忧旱索鬼神，五行哀失职。奉圭祀孔虔，孳孳以稼穑。汉江与争命，蛟龙戢其翼。身为淇园楗，决口于焉塞。上帝悯精诚，胼胝为沟洫。微官免为鱼，成功告禹稷。平生河渠书，至此得尽力。
赠王给事 其四,明末清初,屈大均,治行以循良，厥为天下最。征拜居黄门，直言无内外。奉使日南来，咨询惟利害。执辔当市门，殷勤驻旌旆。求贤得彼姝，片言若龟贝。下问何温恭，小心事耆艾。好学以无倦，所书溢鞶带。富有非文章，日新乃光大。持节还承明，喉舌帝所赖。北斗一斟酌，元气以滂沛。
梅花村作,明末清初,屈大均,路从卖酒田，乃至梅花村。罗浮梅大宗，太古多遗根。纷纷诸岩谷，红白皆子孙。蔽亏玉女峰，含吐扶桑暾。依依绿毛鸟，朝夕相寒暄。白名曰么凤，啾嘈似有言。团团以相抱，首尾无一存。倒挂以自娱，雌雄情何敦。氤氲两翅间，一一梅花魂。
松上兰,明末清初,屈大均,兰生乃无土，托根高松端。为君作萝茑，青青同岁寒。馨香在天半，无因充玉盘。嗟尔搴芳人，盻望空长叹。紫茎何袅袅，绿叶何反反。但见白云覆，安知清露漙。嗟彼生沅湘，枝枝临江干。行人得采撷，持以成幽欢。一朝蕙草晚，弃捐同齐纨。虽蒙置箱箧，讵异涂泥间。
箁提坛,明末清初,屈大均,菩提有灵树，植自萧梁前。智药所移根，航海来炎天。岁久干中空，苍皮相纠缠。根须自上生，千百垂连卷。大者成虬螭，小者藤萝穿。结束成一身，四体何拘挛。下枝多洞穴，崩陷至三泉。上枝虽臃肿，亦自方且圆。雷霆日大索，鳞爪无留奸。神火所焦灼，千寻亦童颠。二月叶始陨，槎枒馀一拳。叶状如柔桑，五川争新妍。僧伽沤成纱，弱薄如翅蝉。持以遗远方，恍惚鲛绡烟。南中多怪木，巨者惟木棉。柯作女珊瑚，丹葩烧天边。开时无一叶，一一烽火然。光如十日出，吞吐海东偏。么凤巢蕊中，血染绿毛鲜。复有细叶榕，交阴连陌阡。根须亦倒生，合抱为一椽。纵横作广厦，户牖相盘旋。腹大容十牛，亦可藏舟船。皮肤左右纽，瘿瘤以万千。士女所婆娑，伏腊拜必虔。菩提更神怪，与之难比肩。大士昔灌溉，甘露流涓涓。左与诃子接，右与频婆连。蒲葵居门外，其寿亦彭篯。下滋达磨井，上蒙虞翻园。肥沃多火膏，咸气不能宣。菩提所覆被，细草皆芊绵。累石作香台，虫蚁愁攀援。谈经者谁子，袈裟罗东西。空中雨四花，大半为青莲。琉璃作喉舌，宗派开南禅。遗坛久寂寞，钟鼓徒喧阗。大夫京国来，车骑何连翩。求古得招提，实为越王宫。牛羊所踯躅，霸气成埃尘。楚冢既芜没，佗城亦已平。番禺作双阙，药洲犁为田。英雄乃椎结，窃据亦其贤。身为裸国王，兴亡诚足怜。不才叹乔木，汝乃全天年。不蒙匠石顾，鬼物司其权。人生有太和，日月苦相煎。本根不自固，轮囷安得存。文梓化青牛，老枫成羽人。精气非我有，与物相推迁。愿言保萌蘖，三复牛山篇。
五仙观,明末清初,屈大均,神灵所窟宅，厥惟祝融乡。浮丘与安期，来往亦不常。何者五仙人，各骑一色羊。手持五谷穗，芃芃三尺强。黍稷居两旁，粳稻居中央。羊亦衔果蓏，以种遗炎方。丰年再三祝，倏灭馀景光。越人念粒我，春秋修蒸尝。报赛若先农，水旱仍遑遑。作观楚庭西，五仙列成行。少者反当中，老者左右方。膝前各一石，或蹲或翱翔。或立或僵卧，大小相低昂。抵触势有馀，角形弯以长。言是羊所变，毛质皆青苍。一卷自周时，摩挲历帝王。斑驳见手泽，表里含光芒。番夷多膜拜，薰用苏合芳。馀窍出烟气，一缕何飞飏。恍若白云核，氤氲所含藏。尺寸天所留，所关乃雨旸。吁嗟尔君子，言观来芝房。南交多瑰货，不以充资装。依依此怪石，三叹空徬徨。
送张超然还虞山,明末清初,屈大均,去年春上巳，送子珠江南。愿子岢峨舟，上无樯与帆。今年小寒食，送子珠江北。愿子万里身，上有双飞翼。三岁别妻孥，梦中见颜色。吴下一舂人，鸳鸯苦无力。娇女未扶床，呱呱在锦臆。游札有遗风，伯鸾所朝夕。昔家梧宫傍，今移拂水侧。言公昔浣衣，有石方且直。夫在石东耕，妇在石西织。节节皆为双，白纻充衣食。裁成一明月，皎洁终何极。
行药城东作,明末清初,屈大均,仲春已清和，逍遥可行药。炎洲多灵草，勾萌先咀嚼。采兰者谁子，邂逅当林薄。无营似白华，无欲同朱萼。绿叶与紫茎，平生所磨错。微雨上膏滋，本根远相索。其旁石菖蒲，尺寸琼瑶削。紫茸何葳蕤，九节含风弱。安期所服饵，玉颜以灼灼。秦帝于我求，蓬莱奋云蹻。千岁与君期，神仙多戏谑。桥下流韸韸，少君与斟酌。
古诗为王将军寿,明末清初,屈大均,将军学渊府，日与诸儒游。纵横飞文雅，藻思纷云浮。大帐开朝台，道德为戈矛。清辞若飞兔，超山越海陬。伊予乃驽骀，龙骥不可求。首夏气清和，衣袷临河洲。酒称千金寿，主宾交献酬。十丈攀枝花，朵大如觥觓。注酒须瓣中，百壶争川流。玉女笑如电，红口不能收。壶矢一再行，雅歌相绸缪。愿君似山丹，颜渥无春秋。岁岁珊瑚林，持以为觞筹。
不草诏,明末清初,屈大均,如何圣天子，乃称大将军。当制不敢草，嫌以臣名君。皇帝拔剑起，不草即诛尔。免冠伏殿前，泪流请就死。刚哉古大臣，不辱朝廷体。
咏高士王宾,明末清初,屈大均,至人能婴儿，嬉戏存天真。长为浑沌宗，弃智如埃尘。直木必先伐，甘泉必先湮。于世吾何求，聊为葛天民。朝饥采松柏，暮寒栖草茵。抗节终不回，汤武非吾君。毁我白玉颜，裂我华阳巾。遥遥狂接舆，相携共沉沦。
诃林咏古,明末清初,屈大均,萧森诃子林，蒲葵郁相向。榕树与菩提，枝枝似交让。岁久根为干，倒生多怪状。植自萧梁年，半槁神尔王。下有谈经坛，精灵此惝恍。昙摩昔盥钵，泉涌何瀁瀁。海眼虽潜通，洋溢非潮涨。三酌有馀甘，欲持作春酿。南汉迹未湮，有无在沧漭。塔影摇清漪，鱼戏王亳上。光流若玄珠，盈手可相贶。佛氏多寓言，翻译劳文匠。妙道贵神会，无心即罔象。
闭瓮菜,明末清初,屈大均,北人重御冬，菜茹多旨蓄。芥美在霜根，下体甲诸蔌。秋脍用多馀，瀹汤杀其酷。芗料糁屡加，茴香与椒目。实之大小罂，卵盐相渗漉。封口水泥坚，芬馨瓮中复。一闭天地房，氤氲历凉燠。出之佐齐豉，辛脆宜糜粥。膏腴餍饫时，爽口凭一匊。薄切蜩翼微，三朝无白醭。下酒废烝雏，烧雉及腒䐹。浙东糟笋苞，吴阊䤉莱菔。莴苣称秣陵，黄芽说安肃。岂如斯味嘉，嗜之非口腹。性温夺七菜，宁惟胜榆肉。荼苦既不同，荠甘亦非族。使君撤俎时，以兹雪公餗。马驮自宝坻，羸瓶苦不速。故乡风味存，和调自家督。北人喜芳辣，姜桂日餐服。牲用煎茱萸，濡鱼多实蓼。贵以辟天寒，口体非相逐。化食通五中，为菹及金伏。岁暮百草萎，市无生菜鬻。腌者先温菘，藏者及蘡薁。地炕蕴火多，郁养催瓜菽。冬生物性违，非时嗟彊孰。在芥虽易生，秋收忌霜触。富家千甔瓵，于芥靡赢缩。贫亦拾滞遗，寒争一日暴。宁如我岭南，腊月嘉蔬足。三蒿与二蓝，纷葩滋五沃。莙荙蔽田塍，菠菱弥水澳。一稞三两钱，畦畦杂穜稑。叶青连露葵，花黄若时菊。冰雪昧平生，微雨时膏沐。人家菜脯稀，鲜食乘芳郁。蓣芋如丘山，为饭代粳粟。豕饲馀芜菁，马衔兼苜蓿。芥薹四尺强，芼羹亦碌碌。茎股九蒸晒，间用吴风俗。野人方灌园，荷锄先僮仆。三餐厌葱韭，匕箸惭华屋。从君乞此方，今冬作数斛。南中水土殊，滋味恐未淑。须君岁见贻，银鱼及醽渌。
后割肉诗为汪孝妇作,明末清初,屈大均,新妇前割肉，割肉为翁痡。翁苦膈食人，腹中粒米无。门前十万寇，杀人肝脑涂。无从乞针药，鬼伯方呜呜。救死何所有，所有惟肌肤。翁命系新妇，气绝只须臾。抽刀向左臂，虽羸犹膏腴。一脔大逾寸，重可二十铢。非方亦非圆，圭璧良不殊。血裹若绛雪，猩猩红不如。聂切作和羹，翁食能无馀。胸膈忽荡开，病瘳不待晡。贼众闻却走，毋犯孝妇闾。邻里竞来视，各请翁所需。馈食悉精美，餍饫翁不臞。夫时在邗沟，亲友皆来趋。夫名以妇知，称妇因称夫。不知夫视妇，芬芳长与俱。无何先朝露，夫溘归黄垆。讣闻不欲生，欲殉忧诸孤。呱呱尚可弃，堂上有舅姑。舅姑岂盘石，身衰同秋蒲。匍匐灵柩前，奠馔无蒸雏。抽刀再割肉，右臂白如瓠。左臂创末平，刀口成痈疽。疗翁未死前，割肉犹不辜。夫既已奄逝，割肉何所图。肉岂惊精丸，刀圭魂昭苏。三日苟不生，神即幽酆都。割之等泥土，祗自戕罗敷。念己活君舅，天理庶不诬。为夫惜一脔，恩义何次且。报生复报死，所捐非全躯。腥臊不足食，差胜充庖厨。皇天令不死，五十犹勤劬。二男已成立，干禄知读书。母肉尚馀几，一身半菀枯。在母如鸿毛，宁如惨自屠。在舅如泰山，返魂因彼姝。在夫即牲牷，肥腯逾羊酥。吁嗟夫在外，不得亲口珠。尊章与藁砧，骨肉何亲疏。九泉歆此羹，味淡同瓜菹。十年不同食，所嗜忘其初。忍死更几时，同穴宁踟蹰。为寿讵忍言，儿女徒欢娱。未忘至百岁，蜉蝣归其居。
王母金孺人寿篇,明末清初,屈大均,阿母年稚时，疗亲能割股。肌肤不敢爱，欲以报依怙。北宫撒环瑱，不嫁亦何补。既归事威姑，殷勤持湩乳。为姑食小郎，鞠育无宁处。妇也母其姑，身犹膝下女。朝夕慈旨甘，力作为脩脯。为舅偿积逋，十指累铢黍。夫亦用计然，争时务废著。粪土贵出之，珠玉以贱取。既富行其德，乐为仁义主。公子法雍容，游闲孔氏伍。得利愈纤啬，归富乃廉贾。暮齿返乡闾，骨肉欢相聚。有子二三人，多才学渊府。岁朝陈椒觞，上寿歌且舞。偕老始六旬，孺子色犹妩。白头喜戴胜，垂发至腰吕。堂前大小妇，髻高学天姥。百福开春奁，千华献瑶筥。为母称无疆，与公享天祜。
题桃画,明末清初,屈大均,父年九十二，松翠多霜姿。女年七十一，萱荣含丹晖。父乃为女寿，濡笔何淋漓。画出绥山桃，红灼如花时。葳蕤带绿叶，硕大垂青枝。五桃象五孙，大小光离离。王母此奇果，玉盘盛参差。昔与汉武帝，食之享期颐。父今亦方朔，持以与女儿。女为人尊母，福履无穷期。康健富筋力，玉杖尚未持。行李已大耋，厥翁方秀眉。作使萼绿女，奉觞亦不迟。闺庭日为乐，和气何雍熙。嘉庆留此图，令人生孝慈。
赠佟声速,明末清初,屈大均,长君四十年，汝乃谓予兄。岂非以才故，虽少可雁行。我愧老无闻，蹉跎徒杖乡。于道苦不足，岂敢矜文章。殷勤辱招致，何以酬谦光。暇日开园林，相与浮羽觞。袒跣攀芙荷，礼法亦已忘。亭似华绛跌，注立池中央。义如千叶间，特出为莲房。君多令兄弟，靴如唐棣芳。华萼相承覆，亲爱多嘉祥。伯兮宰大邑，治行称循良。叔季皆大器，磨砻成圭璋。与父观察公，撞踵登庙廊。君今未欲仕，散带聊清狂。黄金得贵显，是道奚足臧。才如汉司马，嗟彼乃赀郎。时时幸称病，不逐诸公卿。得与文君欢，饮酒清琴旁。君今美辞赋，知己多鸳鸯。毋令绿衣人，侵彼丹凤凰。君子哀窈窕，不淫师文王。如彼王雎鸟，和呜当春阳。
临危诗,明末清初,屈大均,丙子岁之朝，占寿于古哲。乃得邵尧夫，其年六十七。我今适同之，命也数以毕。所恨成仁书，未曾终撰述。呜呼忠义公，精神同泯沕。后来作传者，列我遗民一。生死累友人，川南自周恤。独漉题铭旌，志节表而出。华趺存后人，始终定无失。林屋营发冢，俾近冲虚侧。
御书歌,明末清初,屈大均,先皇昔爱松风吼，时作松风字如斗。铁画银钩草带真，宣庙神宗同一手。国变馀君大布衣，兼金购得御书归。日日焚香瞻圣藻，天门龙跳见天威。手种苍松何礧砢，松髯看似龙髯堕。皮经岁月长斑鳞，子为乾坤留硕果。血泪风吹无尽时，枯枝复似海棠枝。岁寒不为君王改，节苦惟应天地知。华阳昔种苍松盛，白衣宰相言符命。一身前后事齐梁，有愧松风清且劲。君今对越松风字，先帝威灵应鉴只。千秋御气托茅茨，一片神光生玉玺。殷勤拂拭绝纤埃，芳辣三薰恐蠹来。异日黄纱笼入献，文华殿里待重开。二字煌煌如大训，九宾肃肃设平台。
烈皇帝御琴歌,明末清初,屈大均,呜呼苍天不可识，炎精久被虹霓食。共工怒触天寿崩，百神惊走惨无色。先皇龙战血玄黄，云中徒跣归文昌。臣寻弓剑煤山旁，泪枯参天双海棠。宫门邂逅故尝侍，曾见先皇诸宝器。乌嘷久已殉银泉，龟书无复藏金匮。惟馀一琴贼不伤，真人手泽犹光腻。花纹细作飞龙形，玉管亲题翔凤字。济南李卿怀孤忠，千金购兹太冥桐。拂拭神蛾丝五色，沐浴珠徽光的皪。月明如见朝鬼神，天阴时闻轰霹雳。我从李卿请琴观，楚囚相对泣南冠。湘妃锦瑟秋风咽，山鬼罗衣夜雨寒。欲排阊阖叩天鼓，忠信翻为虎豹侮。乾崩坤拆帝无闻，日拥投壶诸玉女。蒲陂南薰操不成，昆丘黄竹歌空苦。宵衣旰食十馀秋，有宫无商泪自流。大弦既急小弦绝，谁为君王蠲百忧。其时坐有杨太尝，曾承天语称师襄。玉熙宫中久供奉，琴声高奏侑羽觞。岐伯铙歌扬武德，延年乐府擅鸿章。呜咽牵予诉遗事，咬春燕九陪游戏。琵琶水殿弹娇娥，龙舟争采夜舒荷。唐山新制房中乐，黄鹄交飞太液波。叠叠水嬉金傀儡，纷纷过锦玉婆娑。月照龙颜含喜色，千秋万岁乐宁多。千秋万岁乐无多，忽尔辽阳烽火动，焦劳无复听云和。天昏莫埽蚩尤雾，河决谁怜瓠子歌。吹角难令玄女降，舞干其奈有苗何。甲申三月燕京乱，此琴七弦忽尽断。玉殿横飞铁骑声，天威先示空桑变。从此中华礼乐崩，八音遏密因思陵。小臣亦似峄阳干，半生半死难骞腾。伏波马革裹未遂，轩辕龙髯攀不能。感君珍重此琴归，九庙神灵实凭依。鼓之舞之元气驰，帝出乎震是今时。殷荐上天以崇德，此琴将为圣人师。太尝于焉再稽首，为取赐琴挥玉手。童子金炉添御香，主人朝服当西牖。落日阴连海岱云，平沙远映青徐柳。初拨宫弦钟吕鸣，缥渺箫韶吟紫清。春风吹满蓬莱阙，和銮正绕千花行。移商未成忽变征，剑戟相摩两不止。中原群盗俄蜂起，至尊叹息呼赤子。更调角羽风嘈嘈，中见黄巾争舞刀。杀人无声如刈蒿，茫茫百草儿女号。又闻投鞭渡临洮，九龙池水流人膏。百官披发冲波涛，君王泪沾火藻袍。笳声夜奏单于小，猎火秋悬太白高。堂堂天朝事遂去，可怜万国无臣庶。往日霓裳宴太平，开元子弟俱何处。抔土谁封金粟堆，杜鹃自挂苍梧树。惊风如刀频割弦，欲续断弦双手酸。馀音绕梁何缠绵，满堂宾从皆涕涟。请君罢弹莫终曲，恐令南北诸侯哭。偶然失势龙为鱼，终见时来马生角。他朝日月定重输，今夕鸾皇聊独宿。否极泰来天有尝，万里高飞翼先伏。偕君阿阁贺升平，雌雄和鸣三十六。
绿绮琴歌,明末清初,屈大均,罗浮四月春泉决，流出千溪万溪雪。丰湖浩渺连空天，鸳鸯鸂鶒纷明灭。主人汉代执金吾，归筑楼台半在湖。桂棹湖南邀宋玉，银筝湖北奏罗敷。顾谓双鬟陈绿绮，一时宾客皆倾耳。言是中书邝子琴，珠徽如月寒光起。梅花千片断龙鳞，沉香一节烧鸾尾。制自唐朝武德年，隐隐金书御玺连。毅皇亲向宫中选，赐与刘卿世世传。中书乃自刘家得，似捧乌号泪沾臆。珍重君王手泽馀，大弦小弦日拂拭。时飞纤指理南风，彷佛重华见颜色。自从朔骑围三城，中书奉使归筹兵。日与元戎亲矢石，时将彩笔作戈旌。双阙恨屯回纥马，六龙愁在亚夫营。城陷中书义不辱，抱琴西向苍梧哭。稽康既绝太平引，伯喈亦断清溪曲。一缕肠萦寡女丝，三年血变钟山玉。可怜此琴遂流落，龙唇凤嗉归沙漠。蔡女胡笳相惨凄，王昭琵琶共萧索。叹君高义赎兹琴，黄金如山难比心。我友忠魂今有托，先朝法物不同沉。我昔山东见翔凤，念是威皇手所弄。复从太尝见赐琴，一朝开元旧供奉。背有崇祯玉玺留，五声亡角悲民流。太尝为我一挥手，呼天抢地愁复愁。君是当年侍从者，出入尝陪八骏马。十三官拜羽林郎，二十战酣涿鹿野。一自龙髯不及攀，丰湖一曲遂栖闲。乐器不同微子抱，淋铃难见上皇还。此琴宝惜宜加厚，列朝恩在宫商间。安得翔凤入君手，更召太尝至窗牖。一奏当令白鹄翔，再弹会见神龙吼。
布政张公挽歌,明末清初,屈大均,贵阳城崩谁巷战，参政张公奋刀箭。手提银印血模糊，冒阵一呼天地变。贼怜神勇欲降公，泰山自掷鼎镬中。奋骂一军皆辟易，舌如电光不敢食。丈夫羞与贼同生，妾媵欢然争死敌。愿为良臣安可得，杀身成仁亦何益。腐肉如山魂袒裼，白昼城中犹荡击。
与陈明敬采方竹作,明末清初,屈大均,不采禹阳阮隃枝，不求罗娇笼䈡干。闻君方竹拂云霄，枝枝中矩堪把玩。我生好入名山游，手中竹杖是朋俦。阮隃只堪作长笛，笼䈡但可架高楼。爱兹方竹坚如铁，出入扶持宜暮节。进长居后退居前，令我不随人磬折。贤人方之圣人圆，嗟余违世不知权。但使乔松得本性，何须散木终天年。与君向此筼筜掘，磊砢怜伊有正骨。摩娑不减金琅玕，铿然爪甲声清越。人间五岳好游嬉，莫教尚平婚嫁迟。骑二茅龙君不羡，驾三青鸟吾不希。但将方竹作双杖，与尔高高上翠微。
送韩石耕,明末清初,屈大均,我闻黄山有汤泉，轩辕浴之飞紫烟。琼楼珠阙万峰连，瀑布为梁度群仙。白云瀰漫如沧海，丹台石笋忽不在。天风吹开金芙蓉，中有日月纷光彩。送君归去餐日华，桃花片片是丹砂。三日容颜如玉女，却来同我登青霞。
愤歌,明末清初,屈大均,时人皆谓我狂生，蓬头垢面纵横行。神龙变化愧无力，失水乃与蝼蚁争。哀哉天下日沉浊，孟轲好辩遭凌辱。从来君父若浮云，暮楚朝秦非反覆。我今守道诚不详，孔雀何如牛有角。
上千尺峡百尺峡至温神洞宿,明末清初,屈大均,十八盘尽见西峰，游人匍匐上芙蓉。攀援铁绠数千尺，身似飞猿时一掷。阴阴天井上穿天，袅袅石梯悬度石。神爽先飞玉女峰，啸歌暂憩羽人宅。月中明灭白云流，风外砰磅瀑泉激。咫尺翻愁帝座逼，吐纳聪明慎今夕。
西峰访范复庵不值留赠,明末清初,屈大均,横天一壁惊无路，频骑夹岭空中度。栈边万壑沉青冥，桥下千峰出烟雾。我从玉井得真源，明星玉女招不顾。直向西峰攀所思，楼压莲花花倒垂。三闾披发同山鬼，四皓疗饥有紫芝。咫尺白云寻不见，先朝耆旧君堪恋。无悲帝座隔层城，自有天门通一箭。
西峰下窥水帘洞作,明末清初,屈大均,玉井潜流为瀑布，诸峰喷薄如烟雨。天风吹断水晶帘，似见投壶诸玉嫭。河汉纵横难为梁，欲度不度愁参商。石髓金精不我与，银台玉室徒相望。山鬼幽篁悲昼晦，美人其雨怨朝阳，行歌散发且徜徉。
华顶放歌同王伯佐,明末清初,屈大均,太华峻极惟南峰，脚踏万朵青芙蓉。东西二峰尚匍匐，白帝上宫不敢即。天柱摇摇风欲倾，元气茫茫日无色。我行飞栈若惊鸿，君骑搦岭如游龙。君过玉女饮三浆，我向将军攀五松。狂啸翩翩凌绝顶，目营四海神光骋。水帘高捲入珠楼，莲叶深披探玉井。黄河浩浩泻愁心，明月苍苍逐孤景。尘垢犹堪铸帝王，清虚何足留箕颍。形势依然天府雄，龙争虎斗谁途穷。千里金城收一掌，万年甘露待重瞳。
王允塞招饮竹林精舍醉赋,明末清初,屈大均,黄神谷口开精舍，萧萧树石流泉泻。主人觞我竹林前，与客七人成七贤。旷达谁能拘礼数，豪雄不屑居神仙。娇歌急管且流连，蛾眉相妒不相怜。蹩者欲斩平原妓，蔡经难受麻姑鞭。醉来飞马直上天，蹴踏华峰十丈连。人间万事如尘烟，我乃酒狂合自然，请君无为醒者传。
长春石室,明末清初,屈大均,长春先生好吹笛，吹之裂尽华山石。一笛持来只一吹，岁用琅玕数千尺。一吹即复投岩中，笛与人间制不同。人间不见长春笛，惟闻笛声满碧空。仙人自古重音响，吹使乾坤气清爽。一曲中和致太平，遗音千载穿云上。我向先生石室栖，每寻长笛临回溪。愿作仙人笛弟子，朝朝吹彻云台西。
洗象行,明末清初,屈大均,玉河六月河水长，朝廷旧典赐洗象。昆明不见旧楼船，太液何来新甲仗。倾都观者皆欢娱，宣武门外铺氍毹。公子踏花红叱拨，佳人障日锦屠苏。须臾前导执金吾，二十四象天街趋。龙旂送出千门柳，羽骑迎过万岁湖。花牙润洁体雄诡，横行郁若丘山徙。自是瑶光星降精，惟有神龙力可比。夜郎蛮奴驯习者，手握银钩左右下。骑入洪波走巨鱼，突出平沙惊万马。水花澒洞溅浮云，两边金鼓鸣虎贲。似逢光武昆阳战，如破吴王水犀军。万人喧呼动城阙，一片红尘污冰雪。争道骅骝拥御桥，两行灯火侵宫月。白头中使偶相逢，三朝腰玉赐穿宫。谓余此象养天厩，当年俸与将军同。晓披璎珞朝皇极，秋驾銮舆出喜峰。去岁云南师败绩，象兮曾与沮渠敌。周王八骏去何之，夏后两龙归未得。可怜巀嵲虎豹姿，虽饱膏粱泪沾臆。
赠清霞子,明末清初,屈大均,我昔游太华，亦上终南山。为寻仙人清霞子，那知乃在东湖间。本是紫髯一将军，家在贺兰临塞云。赫连台畔时游猎，花马池前成典坟。曾逐孙公大司马，血战黄巾郏城下。七日霖雨真可怜，三军粮绝泪频洒。潼关再战功垂成，天妒孙公使结缨。为忠只有乔参赞，作叛何多白总兵。清霞此时河南走，黄石兵书尝系肘。英雄且战且学仙，旷达一吟一饮酒。九圣微言久寂寥，神明幽赞暮还朝。王弼天人谈不倦，庄周蝴蝶梦相邀。东湖水自罗浮落，石室烧丹汝新作。要将鸡犬共冲云，莫使嫦娥先窃药。潘茂名、郁先生，千年象数相传授，后天之学汝尤精。至人变化无生死，一龙一蛇谁得似。曼倩何妨谑浪多，老聃不在虚无里。夏日荷花满湖绮，玉琴三弄鸳鸯起。我言素女即丹砂，君欲云英化为水。
辛亥中秋夕作,明末清初,屈大均,去年月比今年好，娇女如花在襁褓。手持一物笑当门，柚子灯红如玛瑙。前年月比去年明，内子新归自镐京。画舸朝维杨柳岸，香车暮入凤凰城。盘中果爱甘蕉美，槛外花怜抹丽清。稚子争围秦弄玉，慈姑似见计飞琼。今年月色如冰冻，独坐帘前抱哀痛。吴宫紫玉遂成烟，巫岫朝云元是梦。幽魂不返月支香，仙蜕已藏毛女洞。泪落黄泉知不知，黄泉少见月明时。难将一片天边月，长照黄泉冰雪姿。黄泉母子应相见，见此月明泪如霰。人间月似白玉盘，地下月如白团扇。团扇光辉乍有无，愁君失路一身孤。夜深环佩归宜数，莫向黄泉空望夫。
雷阳郡斋醉中走笔呈吴使君,明末清初,屈大均,使君风流世所宗，饮酒不醉真酒龙。一麾出守濒海郡，三年坐啸擎雷峰。有一酒狂人不容，闻君新醅荔支浓。沉香觥船大如斗，中有扇沙嫩鹿茸。香狸之脯鲨鱼翅，玉盘行出和春菘。使我朵颐不能已，番禺千里来相从。中秋月照郡斋夕，轰饮吏人俱辟易。鲸鱼自合乾百川，鼹鼠犹能尽一石。玉山忽倒红氍毹，谈禅交吐夜光珠。娇歌婉转东西和，花旦温柔左右扶。英雄达生无不可，一代糟丘今属我。古来贤圣尽浮云，岂必二豪同蜾裸。昔人酒中谁陆沉，阮公一醉直至今。酣放动经六十日，千载惟公知此心。
寿汪虞部,明末清初,屈大均,南阳老人汉郎官，七十面如红玉盘。家近浮丘丈人馆，御女早得轩皇丹。二月罗浮大蝴蝶，纷纷出茧食花叶。山人言是小凤凰，五色之鸟为臣妾。有似君家诸小郎，三岁四岁初扶床。琳琅尽是天庙器，神仙之雏不可当。君今垂老多欢乐，左鬓会应生肉角。著书已当内外篇，采药还期南北岳。从来大道贵传人，长生有术予将学。
陈丈种花歌,明末清初,屈大均,丈人无事惟种花，花开红白如明霞。朝从花市得金错，暮向花田吸月华。花中一树绿萼梅，下有水仙数丛开。水仙乃自秣陵得，绿萼元从罗浮来。愿作罗浮大蝴蝶，与君朝朝食花叶。愿作罗浮五色禽，与君暮暮宿花林。清凉海棠大十围，吉祥古梅自六代。不及君家此园春，千葩万粟飞成茵。闲来只抱丈人瓮，隐去谁知渔父津。自结二亭小，稏兰花四绕。冬有芙蓉亦有桃，绝喜岭南霜雪少。花落争来酿酒人，花开早至收香鸟。往时朱叔贤，种花禺阳边。殷勤葬落花，处处成花阡。与花共生死，好花成神仙。君今落花弃不可，日日埽来尽与我。
东湖篇赠高明府,明末清初,屈大均,柳丝柳丝长复长，虽长难系紫鸳鸯。鸳鸯飞逐落花去，使我攀丝空断肠。使君欲执鸳鸯鸟，来向东湖临浩渺。更怜鱼尾红筛筛，不惜竹竿长袅袅。佳人忽自罗浮来，中有梁陈多丽才。云霞被服三铢剪，蝴蝶文章五色裁。风流携得诸伎乐，娥郎一曲传边朔。十番大小更誇人，诸童新就吴侬学。使君渊雅最知音，邀下楼船更鼓琴。章句离骚殊未已，弦歌三百一何深。公馀祗欲寻高士，荷叶荷花映人吏。著书却笑葛稚川，虚无但道神仙事。
高州大水作,明末清初,屈大均,天决鉴江灌高凉，一夕水高三丈强。西南二门白昼闭，城中城外愁汪洋。大雨滂沱不得止，飓风吹倒牛与羊。千家号哭万家走，妇子尽同鱼在罾。白波捲去南巴城，烟火不知何处有。蛟龙拔木山欲摧，潭中惊出雌雄雷。狂夫欲渡不能渡，中流浪打被发回。二村已遭白牛陷，挺剑我欲为澹台，斩尽水怪无凶灾。
龙门健儿行,明末清初,屈大均,龙门健儿身手强，绵木为鎗三丈长。三人持一绵木鎗，风旋电转谁能当。进四尺兮退四尺，挑起人马半空掷。朔骑干群丧精魄，前锋夹以竹篙锥。三丈不足二丈馀，藤牌絮被滚如珠。三眼鸟鎗洞铁甲，绕指郁刀随捲舒。憔铜锋镝涂毒药，猛虎中之仅三跃。用短尤能精用长，纵横击刺千军却。往日勤王义气作，文烈张公恣挥霍。大小百战似雷霆，长驱几欲空沙漠。
奈何帝歌,明末清初,屈大均,奈何帝，奈何帝，风流亡国亦足豪，美人相抱井中坠。可惜井中水不深，美人不死伤我心。泪痕化作胭脂痕，千秋漠漠苔花侵。苔花侵，美人墓在青溪阴。不死胭脂死青溪，可怜不作井中泥。国亡不恨恨惟此，山河不易一女子。
南海神祠古木棉花歌,明末清初,屈大均,十丈珊瑚是木棉，花开红比朝霞鲜。天南树树皆烽火，不及攀枝花可怜。南海祠前十馀树，祝融旌节花中驻。烛龙衔出似金盘，火凤巢来成绛羽。收香一一立花须，吐绶纷纷饮花乳。参天古干争盘拿，花时无叶何纷葩。白缀枝枝蝴蝶茧，红烧朵朵芙蓉砂。受命炎州丽无匹，太阳烈气成嘉实。扶桑久已摧为薪，独有此花擎日出。高高交映波罗东，雨露曾分扶荔宫。扶持赤帝南溟上，吐纳丹心大火中。二月花开三月叶，半天飞落人争接。东风乱剪猩红绒，儿女拾来柔可摺。正及春祠百谷王，神灵不使马蹄蹀。还怜飞絮白如霜，织为緤布作衣裳。银钗叩罢双铜鼓，岁岁看花水殿旁。
寿霍丈,明末清初,屈大均,天上有寿星，饮酒辄一石。人间有酒龙，为寿亦过百。君今六十兴翩翩，梦想庐山醉石边。讲学十年称祭酒，隐居双岳得飞仙。山禽吐锦当晴日，海气成楼在晓天。杖策逍遥无不可，酣来更拂落花眠。
汪虞部以咂嘛酒惠奠华姜赋谢,明末清初,屈大均,华姜本秦人，平生爱芦酒。华山玉泉与醴泉，槐曲酿之尝在手。截竹为筒一尺长，华夫相对吸天浆。注以玉女洗盆水，糟中时有莲花香。自到岭南芦酒少，荔枝龙眼甜难尝。樽石先生知嗜好，惠我数罍手所造。秦娥一笑忘他乡，粤客三杯通大道。夫妇欢娱曾几时，一朝蕙草先秋萎。中圣中贤我不忍，含哀久与杜康辞。先生悯念黄泉下，芦酒今朝奠一斝。馨香更用返魂烧，清冷如将甘露洒。恍惚既醉朱颜酡，姗姗来迟可奈何。意气未能忘赋客，精灵应解报恩波。
伶俐江口遇风作,明末清初,屈大均,北风吹舟冲石壁，我篙竞下如拒敌。夹岸溟濛沙乱飞，中流汹涌石相击。舟破定知触鬼神，樯折有声如霹雳。风狂岂可满帆张，长年不戒使我伤。忠信宁忧白头浪，笑谈曾渡莲花洋。不须弯弓射潮水，且复横槊赋诗章。
寄赠高博罗,明末清初,屈大均,使君昔宰罗浮西，讼堂水接罗阳溪。使君今宰罗浮东，浮碇高冈在县中。罗山为主浮为客，罗与浮分峰四百。使君岂亦一仙人，长与罗浮合精魄。为政风流近若何，著书应比葛洪多。仙方不屑言黄白，王道惟知保太和。我别罗浮亦已久，从军欲出飞狐口。不似浮山有所依，长与朱明为户牖。当年著得罗浮经，欲待功成勒翠屏。使君词赋应多载，留照山中御简亭。
送曾止山还光福歌,明末清初,屈大均,炎洲之南天气和，梅花更比江南多。梅花大宗在庾岭，小宗乃在罗浮阿。春来开遍枝南北，万壑千岩花四塞。梅花将军越王孙，汤沐正在梅花国。飞扬往日破强秦，沛公项羽资其军。台岭因之号梅岭，梅花万户酬功勋。风吹上天雪纷纷，行人远望如白云。檀香玉蝶大可爱，萼绿香气尤氤氲。西溪邓尉天下闻，当年种自梅岭分。梅花子孙亦太古，光福一半今在君。淮南作客胡为者，十月梅花已堪把。花片堪为三月粮，岁寒何用离花下。太湖万顷当门前，君归更浮洞庭船。莫釐缥缈二峰接，人家多种梅花田。我将移居向慈里，与君咫尺梅花里。千年冰雪作肌肤，欲学仙人姑射子。梅花岂是一尘垢，铸舜陶尧将以此。
广陵篇赠别吴鹿园,明末清初,屈大均,江北烟花是广陵，江南山水惟京口。蕃釐观左一逢君，欲典衣裘取清酒。飞桥十五首红桥，夹岸蘼芜渐及腰。才子偏来明月夜，美人不见落花朝。芜城一赋君能续，更有冶春三十曲。千载知音是紫薇，竹西歌吹伤繁促。哀怨犹多楚性情，荒淫未变吴风俗。山中虽有玉勾天，日月长含第五泉。儿女但能催白发，英雄那得再青年。
题陆天浥泰山图,明末清初,屈大均,海中日涌声如雷，天门夜半鸿濛开。天鸡鼓翼波震荡，金银宫阙东飞来。此时丈人峰上客，日华嘘噏荡精魄，东君玉颜在咫尺。扶桑万朵红复红，玉女三千笑口同。丹青虽神画不得，朝霞倏忽吹成风。千岩万壑太古色，秦代苍松人不识。图成慎勿置金箱，留与人间见胸臆。
题吴太守江山清啸楼,明末清初,屈大均,江南山色渡江飞，飞向君楼含夕霏。空翠不随流水去，鸿濛忽化白云归。吴兴太守真州客，日夕捲帘荡精魄。舞影时翻天女花，歌声欲裂雷公石。浮玉双峰架笔高，芙蓉一朵一离骚。六朝春色为膏沐，万里天风且羽毛。
题周梨庄戴笠图,明末清初,屈大均,梨庄本是青云器，四十于今犹未仕。前朝文献在君家，著作欲继先公志。秣陵藏书谁最多，读画楼中高嵯峨。捃拾能笺五代史，时谈遗事如悬河。董狐有志我未逮，三百年中谁记载。汉史应须属紫阳，元人岂解尊昭代。青溪水阁闲相期，笔削相将乘此时。王猛犹能存正朔，许衡那得配先师。栖霞之山好林樾，更为同人开理窟。片言亦可成春秋，一画自能知日月。闲来戴笠将何之，遣谷逍遥若有思。接舆髡首且相对，佯狂于道亦良宜。
读李耕客龚天石新词作 其一,明末清初,屈大均,东风吹愁满天地，越客羁栖不得意。携家远自南海来，十口飘飖无所寄。秦淮一曲且侨居，升斗之水愁枯鱼。故人咫尺在幕府，慰我饥渴三致书。公子多才年复少，乐府能兼南宋调。风流初见藕庄词，与君宫体皆娟妙。我方笺易临河楼，梦寐日与羲皇游。新词见赠不遑答，精微空向画前求。南楚好辞宗屈子，学诗昔自离骚始。含风吐雅数千篇，美刺颇得春秋旨。
读李耕客龚天石新词作 其二,明末清初,屈大均,艰难持向清凉台，一秋不视白鱼来。圣贤自古皆寂寞，文章于我诚尘埃。闻君新校春秋疏，欲为唐人傅啖助。多金镂得授经图，功在尼山流美誉。交广春秋我亦成，南方异物多经营。陆贾山川未作纪，嵇含草木徒知名。长跪几时能请教，知君博物有深乐。花中锦绣足文鹓，果下金钱饶小豹。收香书带与相思，赋咏惟君綵笔宜。我愧江淹才欲尽，那得倡和及芳时。
过黄俞邰藏书楼作,明末清初,屈大均,我生南海愁偏僻，经史之外寡书册。扁舟遥至金陵城，欲向名家求载籍。黄君父子世藏书，一室尝开万卷馀。欲使文章归性命，岂将词赋送君诸。六经我道非糟粕，天地精神于此托。一画能令日月开，古圣神明必有作。君家易疏几青箱，借我无嫌岁月长。卦外始能知太极，图中亦可得羲皇。君今继述从何始，应征未与先朝史。文献无稽是此时，春秋有志惟君子。秦淮水长连青溪，三月河房柳向西。欲邀雪客同挥管，吾学诸编更整齐。我且浓磨方氏墨，殷勤花下为君携。
女儿葛歌,明末清初,屈大均,女儿十三发覆额，精工善作女儿葛。花针挑出葛丝丝，织成蝉翅弱霏霏。一端祗得三四铢，出入笔管轻且微。十年一匹不满机，制为夫婿乘凉衣。日炙葛丝皱，风吹葛丝旧。儿郎惜葛丝，莫当风日走。宁无绮与罗，是侬手所就。
紫霞杯歌,明末清初,屈大均,山之赤精石流丹，巢繇服之生羽翰。太玄赨黄作杯好，持酌酥醪颜不老。此杯不是芙蓉砂，君应得自神仙家。杯名甚美名紫霞，雄黄一朵雕桃华。连枝带叶大如掌，色似夭桃花两两。白石床中无此丹，此杯乃是丹干长。君今为寿见君情，自此觥船不用擎。百花仙酝频催酿，与尔林中日日倾。
观云公所绘听松图为叶平仲作,明末清初,屈大均,黄山之松天下无，云公写入洞庭图。松声捲起瀑泉水，散作天风落五湖。洞庭东西二峰好，玉柱金庭栖绮皓。当年缥缈莫釐间，我亦行携石公姥。叶子幽居偃盖阴，身如菟丝缠松林。兴公斋前已楚楚，华阳楼外还森森。拂地参差多麈尾，无生日说如流水。声飞天外不因风，千里萧骚犹在耳。云公最善绘寒声，声自空生亦有情。嘲嘈忽似苏门啸，谐会琴音满太清。
送洪氏兄弟读书黄山白龙潭,明末清初,屈大均,松松倒悬数干尺，身似藤萝缠怪石。有时怒随雷雨飞，三十六峰腹尽坼。洪生兄弟性爱松，读书各据一芙蓉。黄山本是白云海，松树大小皆神龙。罗浮七星作道士，邀予每道神仙事。繇来变化本无情，性尽自然天命至。汝师汪子在天都，曾见轩辕得道无。莫浴汤泉生羽翼，且将石笋作摴蒲。言兵实自轩辕始，八卦神机连甲子。峰峰布列是阵图，白云出没为旗帜。阴符不用更钩深，象数之中总可寻。读易自应知战法，裁诗且复遣愁心。
石公种松歌,明末清初,屈大均,石公好写黄山松，松与石合如胶漆。松为石笋拂天来，石作松柯横水出。泾西新得一山寺，移松远自黄山至。髯猿一个似人长，荷锄种植如师意。师本全州清净禅，湘山湘水别多年。全州古松三百里，直接桂林不见天。湘水北流与潇合，重华此地曾流连。零陵之松更奇绝，师今可忆蛟龙颠。我如女萝无断绝，处处与松相缠绵。九疑松子日盈手，欲种未有白云田。乞师为写潇湘川，我松置在二妃前。我居漓南忆湘北，重瞳孤坟竹㛹娟。湘中之人喜师在，何不归扫苍梧烟。
寄汪扶晨,明末清初,屈大均,黄山之麓有潜溪，君家溪口花竹迷。飞书招我谒轩后，三十六峰素手携。行至芜阴车忽止，六月盛暑汗如水。安得风捲朱砂泉，飞来为我易毛髓。膏淳黛蓄白龙潭，雨中喷薄当花龛。诸泉尽自汤泉出，未若潜溪味最甘。寄我紫霞茶，不寄潜溪水。活火自烹时，相忆情难已。我在秦淮日举杯，糟丘何处不蓬莱。酒星最忆青莲客，独溯风流采石来。谁作长歌赠太白，任华才气真诗伯。去年汝惠一长篇，捲起西江泻精魄。丈夫叱咤本非常，战法往往寓文章。五兵相救乃神变，用短从来兼用长。天生汝笔能雄放，青莲未是丈人行。处处金焦砥海门，篇终始得波涛壮。
短歌赠别陈子,明末清初,屈大均,丘园著书久寂寞，茫茫周蝶谁先觉。虹霓为带佩华星，欲舍愁心游五岳。五岳迢遥路不通，何如高卧谢鸿濛。仙人祗在玉壶里，无为之化如重瞳。伯乐无烦治天马，藐姑不待御飞龙。
送客上庐山,明末清初,屈大均,庐山之奇在瀑布，飞流千道穿云树。峰峰皆有吕梁洪，渔父濯缨予濯足。送君直上芙蓉屏，俯视天河若建瓴。狂来莫点神龙睛，恐挟风雷下四溟。
题钦子五芝图,明末清初,屈大均,二十四种黄金芝，我昔罗浮皆采之。此芝一茎五枝秀，君今图此将何为。君能服食自不老，丹砂不若紫芝好。园绮当年餐紫芝，容颜得为君王保。
白鹇篇柬萧山周子,明末清初,屈大均,炎方珍禽有闲客，雌者纯丹雄者白。咫尺烟霄未可飞，羽毛幸有高人惜。君有文章亦孔鸾，南来此地求琅玕。离支绝胜丹砂好，甘蔗还如玉液寒。不必金装如陆贾，珠兰瑶草应长把。南方草木疏成书，芭蕉叶大堪挥洒。生日何妨举一杯，如君真未愧瓶罍。冉子情多频请粟，皋鱼泪尽只衔哀。圣明湖与湘湖接，紫莼甚美多茎叶。高卧萧然一故人，岂有疗饥芝烨烨。与君怀望每临风，何时归去同渔猎。
为王璞庵题骑白鹿图,明末清初,屈大均,白马小儿窃天禄，青牛老人去函谷。君今白鹿行翩翩，岂为茅山高卧足。乾坤此日尚鸿濛，王霸雌雄一笑中。他时忆我罗浮顶，可有风云起伏龙。
赠陈药长,明末清初,屈大均,神仙中人谁不羡，羡子朱衣方拭面。点漆凝脂是右军，瑶林玉树如王衍。日日弹棋用拂巾，时时作草多团扇。新诗更播宝安城，前辈风流不敢轻。太白最能歌进酒，张衡还解赋同声。我过每谈风雅旨，三闾婉顺真君子。谁道离骚乃变风，可怜忠原心无己。遗音千载有君知，日日弦歌是楚辞。为言乃祖多忠愤，苍梧昔逐翠华迟。事去捐躯沉桂水，愁来作赋续湘累。大节表扬犹未得，求予作传传京国。每闻人诵怀沙篇，感念先臣泪沾臆。今朝娶妇思承宗，敬尔威仪玉帛从。婿如葛勃应无恨，女得陈丰复有容。纱扇披时惊似月，香车乘处喜如龙。为君敬进新婚箴，性情之际难处心。令祖争光同日月，慈孙继志在高深。燕婉定知长不惑，忠贞自此世相寻。
九日过李十一二耆山房赋赠,明末清初,屈大均,白昼婆娑古树下，华堂无事招儒雅。苏门高士过弹琴，天宝将军来画马。此日重阳黄菊开，寂寥馀我登高台。被发狂游人削迹，持觞高论尔怜才。江山战后秋无色，天地穷阴消不得。周王兵士化沙虫，汉代衣冠委荆棘。君家殉国有难兄，散尽黄金事不成。脊令空抱苌弘血，鸿雁犹吞伍尚声。我在山中无素业，一遇屠沽欢笑接。道成不屑居神仙，气使翻然作游侠。为君题诗花萼楼，羽声慷慨谁不愁。
轩辕二帝子别业作,明末清初,屈大均,七十二峰不相离，兄与弟兮共冶之。兄在禺南弟禺北，峰峰相对不参差。二禺君臣自太古，三峡长为汤沐土。轩辕龙驭迥难攀，徒为君王留洞府。榴花五色红氤氲，阮隃枝枝拂涧云。楚客悲思惟帝子，南人俎豆独夫君。
仙人,明末清初,屈大均,仙人饵飞鱼，暂死百馀年。蹶然起鼓掌，玉容如霞鲜。飘飖入东海，长揖谢轩辕。我寻其踪上太岳，元气鸿濛无晦朔。天鸡鼓舞向我鸣，忽然日月生两角。回首人间尘垢多，金囊玉匕将如何。
东湖走笔寄詹明府,明末清初,屈大均,东湖水似镜湖水，一片荷花不见天。更有荔支千万树，离离朱实含霞鲜。孔雀衔过水帘去，有时落在美人边。彭洞缤纷洒冰雪，罗浮缥缈飞云烟。主人乃是名吏部，风流日日荡湖船。朝从兰若求支遁，暮向檀槽觅小怜。毕卓已多瓮头酒，山公还有竹林贤。竹林之下谁名饮，兴来我亦清狂甚。醉卧当垆红粉旁，落花无数沾衾枕。长啸一声远寄君，君在浮丘闻不闻。漆园傲吏为蝴蝶，勾漏仙人拥白云。
读杖人师武夷遗草因怀武夷虎啸洞诸胜,明末清初,屈大均,我昔游五岳，身骑二茅龙。惊风忽然起东海，日月吹落金银宫。愁将白发三千丈，归去朱明四百峰。朱明洞里多仙客，饵我云母颜光泽。时偕玉女侍轩辕，不共安期干项籍。闻钟又复證无生，足踏空王顶上行。冲霄一剑如秋水，彻夜双箫响太清。饮光尊者频招手，飘然遂至凤凰城。尊者玉毫何宛转，手把芙蓉微笑展。可怜楼上相见时，玲珑秋月珠帘捲。江南乱后草离离，回首青山隗我师。未将电足酬支遁，空对冰弦忆子期。当时语我武夷好，九曲清溪流浩浩。接笋峰前多紫云，飞猿岭上饶芝草。几度安禅在翠微，天花绕座鸟衔飞。茅户只今委苔藓，嗟予振策何时归。空读遗书开玉箧，太山颓笑伤何及。姑射仙人不降生，茫茫天下皆臣妾。苏门一啸如鸾音，散入天风不可寻。凭谁寄与武夷客，会取高山流水心。
送李十还晋康山中,明末清初,屈大均,尚平五岳游初返，四十为农殊未晚。安得田园湖海傍，朝朝暮暮雕胡饭。晋康山水天下稀，君家洞口泉争飞。文章自可娱慈母，富贵何繇在布衣。君行为结松间屋，相待明秋住翠微。
答姜十三送游天台之作,明末清初,屈大均,昔我随远公，幽居庐山南。香炉峰下水，濯遍十三潭。松萝花开覆盘石，卧视秋云天外白。秋云舒捲本无心，忽向天台弄素琴。逢君散带耶溪上，赠我幽兰积雪吟。我有双白鹤，欲放沃洲山。朝啄苍梧之珠尘，暮随明月东海还。期君来听九皋唳，天籁清寥非世间。
西樵歌,明末清初,屈大均,西樵山，何耸峙。峨眉之孙，罗浮之子。霞城乳窦碧玲珑，千尺珠帘挂秋水。仙阙遥开白日边，人家尽在桃花里。我寻羽客到锦岩，盘旋磴道上松杉。月明一啸惊鸾鹤，飞入青冥瀑布南。
渌水曲,明末清初,屈大均,二月镜湖春，桃花开玉津。无数紫鸳鸯，飞绕浣纱人。浣纱殊未返，摇曳春云晚。月出白蘋洲，烟生垂柳岸。垂柳依依在月中，可怜嘶断玉花骢。轻风忽引罗衣去，一曲菱歌听未终。
将归东粤省母留别王二丈亹祁四丈骏佳,明末清初,屈大均,磨剑未屠龙，弯弓未射虎。郁抑英雄姿，念我有慈母。白云东去复西飞，万里罗浮今又归。白云散尽露秋月，炤见高堂鬓如雪。鬓如雪兮我心忧，孤鸾朝饥鸣啾啾。惟尔仙人居射的，可有玄梨应我求。钱塘之水入海流，蒲帆明朝去悠悠。回首山阴最相忆，骨青髓绿园绮俦。只将一片盘龙镜，长挂君家十二楼。
题山阴祁五祁六藏书楼,明末清初,屈大均,夙闻治水经，银泥封绿字。龙威丈人招我游，林屋洞中探玉笥。白云瀰瀰洞庭波，七十名峰奈乐何。长风吹我至禹穴，猿啼虎啸依藤萝。秦皇碑爱虫文古，夏后书愁鸟迹多。平生窃慕柱下史，列国宝书求未已。开君家书万卷馀，欲向琅函作蠹鱼。志在春秋希鲁叟，才堪辞赋薄相如。迩来颇究太公符，每恨荆轲剑术疏。筑坛天目步珠斗，一龙一蛇左右趋。闻君藏得鍊剑图，时时风雷起座隅。慷慨肯授英雄无，鉴湖之水多芙蕖，日捲珠帘楼上居。天下战争犹未已，请君亦读孙吴书。
四百三十二峰草堂歌有赠,明末清初,屈大均,君不见罗浮秀出朱明天，璇台万仞阊阖连。石桥如丝横绝顶，往来者谁皆飞仙。我年十五芙蓉妍，麻姑携手相缠绵。服食青霞犹未毕，忽见海日如金盘，悟道直出轩皇先。喜君清爽有仙骨，凌峰相寻白云间。白云兮翩翩，蝴蝶大如车轮然。衣裳五彩眉连卷，双栖池中千叶莲。我尝乘之访稚川，大笑世人鍊金丹。淮南八公来周旋，角髻青丝如童颜。教我含精御六气，白兔长跪献一丸。形见神藏龙蜿蜒，内圣外王体自然。仲尼不及姑射仙，黥人仁义徒多言。吾心皎皎秋月圆，一死一生如浮烟。鹑衣鷇食可忘年，何为烦忧著太玄，聊与君游游不还。
有所思,明末清初,屈大均,我有花宫在罗浮，水帘千尺悬沧洲。仙人教我吹玉笛，一曲未终凤来游。凤兮皎若峨眉雪，口衔芙蓉向丹穴。因之万里蓬莱飞，回首故都心断绝。心断绝兮不能持，故都禾黍已离离。折尽扶桑拂日枝，重华何处就陈辞。曾将玉佩投湘浦，欲采珠尘向九疑。九疑联绵在何处，斑竹阴森山鬼语。明月中宵出洞庭，炤见皇英之二女。瑶瑟声声怨别离，霓旌飒飒吹风雨。白熊鱼服几多时，玉殿凄凉仗数移。将相几人留岛屿，君王何日出蛮夷。可怜五色飞龙马，无繇扈从到瑶池。落花寂寂愁独处，浮云渺渺长相思。
罗浮放歌,明末清初,屈大均,罗浮山上梅花村，花开大者如玉盘。我昔化为一蝴蝶，五彩绡衣花作餐。忽遇仙人萼绿华，相携共访葛洪家。凤凰楼倚扶桑树，琥珀杯流东海霞。我心皎皎如秋月，光映寒潭无可说。临风时弄一弦琴，猿鸟啾啾悲枫林。巢繇不为苍生起，坐使神州俱陆沉。
会稽春暮酬南海陈五给谏怀予塞上之作兼寄西樵道士薛二,明末清初,屈大均,我家扶桑下，日日见东君。遗我紫琼花，风吹落白云。白云泱漭起南海，蓬莱宫阙须臾改。往日三千玉女群，祗今惟有麻姑在。与君携手入罗浮，瑶琴一曲难消忧。绮季终当扶汉室，张良未得报韩仇。君家相国奋长剑，曾捧轩辕出金殿。呜呜吹角为龙声，大呼玄女来助战。蚩尤未灭妖氛多，可怜碧血归天河。君栖芦中凡几日，悲风吹断鹊鸰歌。神虬久蛰无人识，黄鹄高飞奈我何。高飞忽向天山月，月炤天山皎如雪。丁零争献葡萄杯，苏武共持青海节。鸿雁南从大庾回，口衔尺素落龙堆。开缄未读泪沾臆，城上吹笳凄且哀。处处牛羊衔白草，纷纷雨雪下轮台。问君塞上胡不来，当时敕赐有龙媒。投笔曾无班子志，吹篪宁让伍胥才。新诗字字琅玕重，何时草就西樵洞。西樵道士剑侠流，应共悲歌击银瓮。春风三月梨花飞，我游禹穴方思归。黄莺开关啼碧柳，万里乡心连翠微。谁怜寂寞耶溪上，泪洒西施金缕衣。
木棉花歌,明末清初,屈大均,广州城边木棉花，花开十丈如丹霞。烛龙衔日来沧海，天女持灯出绛纱。树树双栖孔雀暖，枝枝交映扶桑斜。仙种珍奇世希见，受命天南绝霜霰。汉帝曾栽扶荔宫，越王为造珊瑚殿。月下红侵舞女衣，风前香绕留仙宴。回首春深怨杜鹃，荣华寂寞泪潸然。残英化作天山雪，飘落胡人玉笛边。
赠张丈天生,明末清初,屈大均,八月鶗鴂呜，愁云何浩浩。长松生路旁，不如高冈草。夫子搴芳逢此时，饥来可有金光芝。自堪绝粒同龚胜，谁向披裘识启期。中原战争方惨淡，鹿门山上多冰鉴。谁为伏龙与凤雏，我欲从之问阴符，兼之风角天文书。徉狂予非高阳徒，九龄好道守丹炉。丹成欲济苍生厄，未遂轩皇升鼎湖。鼎湖龙去亦已久，我寻衣冠往天寿。铁壁斜攀湖岭西，银山直抵居庸口。荆棘纵横虎作群，守陵不见羽林军。花落锦城哀望帝，月明瑶瑟怨湘君。一丝正统悬天地，六尺真孤托水云。离忧我亦同山鬼，思灵修兮纷流涕。蘼芜采得贻何人，念尔丘园白发新。葛巾定漉陶潜酒，渭水应垂尚父纶。垂纶兮千尺，漉酒兮百石。庄周蝴蝶和天倪，醉后安知朝日白。
精卫行,明末清初,屈大均,重瞳孤坟在何处，青鸟衔珠泪如雨。海思云愁为别离，道逢精卫邀相语。日日填河力已穷，凌霄未得羽毛丰。荆山之玉君休抵，待雪深冤天地中。
春日怀白华园,明末清初,屈大均,樱桃花发吴溪香，客里看春黯自伤。可怀海燕差池羽，挟子翻飞归画梁。我家远在番禺县，此日春人事游宴。翡翠城边柳正垂，琵琶洲畔莺初啭。旧栽梅树玉堂边，我母折梅大士前。松风隔水吹朝梵，山月含霜炤夜禅。一别乡园经四载，浮云舒捲瀰沧海。五色明珠不肯投，千金匕首依然在。纷纷天下逐雌雄，安期枉去说重瞳。仙人本为苍生出，大道难令浊世容。楚客空知笑衰凤，叶公不解好真龙。徘徊歧路将何适，采采芳兰三叹息。弱弟虽承菽水欢，鲜民未尽耕渔职。鸿雁飞飞向塞天，谁怜落羽屡惊弦。弋人应念衔书苦，万里飘零非偶然。
张二丈画马送予出塞诗以酬之,明末清初,屈大均,我栖罗浮四百峰，十年学道师老龙。忽睹扶桑上红日，真人飞出药珠宫。迩来剑得白猿术，登台尝舞双芙蓉。清泉白石心已厌，慷慨欲游关塞中。怜君少小事游侠，智勇深沉慕荆聂。悲来每叩玉壶歌，酒酣频向南山猎。平生画出真骅骝，将寻天子昆仑丘。万里风沙开缟素，千群汗血骋王侯。今朝闻我天山去，停杯不觉泪如雨。可怜陌上握别时，桃花乱落黄鹂语。黄鹂睍睆不堪听，离家去国怨孤征。白草连天过鹿碛，黄云蔽日向龙庭。不是摩腾取贝叶，将同介子持长樱。叹君五十无知己，黄金散尽惭妻子。不能杖剑远相从，猿肱燕颔徒为尔。空将秃笔扫龙媒，送我直上单于台。神骏已居曹霸上，鹰腾肯让卫青才。纷纷世上皆凡马，如此骐驎空冀野。为君携出玉门关，戎王应奉千金价。秋夜悬军瀚海西，哀笳吹月马频嘶。此时思尔茅堂里，赋就铙歌待客归。
歌赠金溪邹子,明末清初,屈大均,丈夫生世何坎坷，佯狂为奴谁识我。当年赁作向朱家，此日栖迟寻紫逻。云蒸龙变在何时，怜君白发亦成丝。君臣之义不可解，欲报何须国士知。国士雄才天所产，楚汉纷纷那在眼。子房本是烟霞人，万里青天任舒卷。舒卷何渺茫，登台飞羽觞。时哉双黄鹄，与尔相翱翔。
那旦道中作,明末清初,屈大均,孟秋九日寒无比，东西南北飓风起。阳春道上不可行，吹我仆夫僵欲死。有车既陷泥淖中，有马亦倒沟渠里。雨挟惊沙扑面飞，征人湿透苦无衣。黑云一片横天尽，红叶千种见日希。登高四望无烟火，白石苍苔滑杀我。但得天晴到夕阳，自有人家当道左。
放歌别戴十一,明末清初,屈大均,今朝春暖桃花多，为君张宴烹明驼。酒酣慷慨高唱发，死生有命奈谁何。王孙当日出裤下，含羞忍耻非无故。北溟鱼起须扶摇，南山豹变繇烟雾。君今贫贱何须愁，才气无双天所留。庄蹻人肝可分食，伯夷薇蕨且莫忆。隐忍终酬国士知，深沉不必时人识。纷纷天下无贤良，豺虎皆化为侯王。我今挽弓三石强，欲射不射心徬徨。徬徨兮何极，临歧泪沾臆。王陵有母发垂白，遇难不能供子职。知君肝胆如青天，甘肥可托供朝夕。鹜鸟将搏先戢翼，圣人将动必愚色。丈夫所患独无身，我今且就朱家匿。
赠张损之,明末清初,屈大均,秦淮之水连青溪，君家芙蕖出水齐。性好丹青作花卉，含毫多在莲叶西。张颠白日老闲事，中散青霞郁奇意。画出芙蕖天下无，叶叶花花香扑鼻。旧院风流往日多，沙嫩清箫传寿歌。齐梁艳曲为君唱，求画芙蕖日夕过。长板桥边明月满，脱家十娘开别馆。枣花帘子捲晴云，邀画芙蕖香更薰。千钱一幅传都市，一时好手谁如君。只今王谢俱零落，青楼歌舞不复作。桃叶渡头空夕阳，东华园里无红药。君家寂寞在溪湄，南朝逸老无人知。顿杨二姓红颜尽，那有犀簪供画师。君且据梧复隐几，繁华销歇毋多悲。
药地禅师于青原得一瀑布名曰小三叠泉请予题长句,明末清初,屈大均,闻道青原新瀑布，奔飞绝似匡庐山。匡庐瀑布推三叠，一半移来烟雾间。大士无心偶开辟，挂出晴川数千尺。说法无烦玉麈挥，日夜雷声喧石壁。康王谷里水帘长，玉镜潭前白练光。昔予散发卧其下，洒面冰花凉复凉。黄岩更比石门好，香山亦有银河倒。天风吹断落彭湖，散作金波千万道。平生最爱是飞泉，处处飞泉弄紫烟。天台雁宕都奇绝，未若青原更可怜。
八月十八夕风雨歌,明末清初,屈大均,去年八月十八夕，前年八月十八朝。宝带桥边观串月，钱塘江上弄惊潮。今年此夕何萧索，秋雨泙澎沉月魄。万里银河水倒飞，千条瀑布天争落。吹笛空为壮士声，何时一战似雷霆。沙场后夜逢明月，会有葡萄醉卫青。
题铁桥丈画鹰,明末清初,屈大均,铁桥老人七十五，画马画鹰力如虎。此幅角鹰何飞扬，汉代郅都非其伍。飒然恃出当秋天，林间不敢有毛羽。雕如车轮空作群，金眸玉瓜不如君。杉鸡竹兔方纷纷，何时一击开边云。
赠卫山人,明末清初,屈大均,卫子兴来书自圣，鸾鶱凤举繇天性。弯弓昔作李将军，搦管今为王大令。虎豹雄姿可奈何，无因血战出朝那。林泉处处成高隐，丝竹时时间浩歌。我今学书费毫素，下马何时草露布。君家夫人笔阵图，与尔经营及迟暮。报恩况复有文章，经世何妨向烟雾。
浮丘修禊作,明末清初,屈大均,朱明门户是浮丘，浮丘丈人昔此游。采药相携浮丘叔，时从洞里入罗浮。挹袖堂前花几处，春光一望消愁绪。云霞十里蜃楼台，锦绣三城龙子女。今晨上巳是佳晨，与客倾壶坐草茵。偏霸不须为武帝，清狂且复作仙人。
送蜡石行,明末清初,屈大均,峨峨七尺嵩华身，峰峦不起已嶙峋。黄云之根白云蒂，色如蒸栗温且纯。展转豪家不得出，移来丈室辞埃尘。老禅摩娑日三四，苍松所化何轮囷。殉葬将同琐子骨，沙弥薰用戒香新。西府海棠梅绿萼，交阴左右当芳春。墨痕湿润少苔藓，虫书鸟迹长逡巡。英州玲珑似斧凿，天然输尔玉浑沦。东安旧令见忽夺，十夫难挽如有神。泣别空王向垢浊，齐奴金谷多青燐。东安县中富奇石，参天一一斧劈皴。崆峒穹窿诸石笋，君归何不随车轮。大峰小峰充囊橐，犹胜钜万未提银。我闻巴县陈石丈，临行石犀泣江滨。县中财物尽捆载，石犀独留何不仁。石丈当时亦爱石，巴县石皆充下陈。死时尸虫流户牖，石虽在旁如路人。噫吁嘻，石虽在旁如路人，会见汝卧当荆榛。匹夫只今尽怀璧，为官自合多奇珍。石兮好去休酸辛，不久复与高禅亲。九曜之石尚颠仆，马蹄践踏峨与岷。裨王苑囿委蔓草，菹醢未足谢吾民。蛟蜃子孙绝遗种，报施往往勤高旻。嗟尔一卷何足道，顽冥岂得长锦茵。
题李韶州种竹图,明末清初,屈大均,韶阳几载行无事，九郡如公真卓异。手种筼筜翠映空，鸾凰欲为神君至。琅玕截取作清箫，吹出元音满紫霄。冉冉重华仙驭降，纷纷韶石彩云朝。九成台畔行春早，甘雨随车禾麦好。孝慈更使竹多孙，六县讴歌慰尊老。朱轓露冕下佗城，贵倨应深捉吐情。有道岂须姝子告，多文犹恐使君轻。
扬州女儿行 其一,明末清初,屈大均,扬州女儿雪花命，飘至炎天花不病。禺阳云气画为衣，珠海波光悬作镜。嫁得风流号璧人，关关绣颈日交亲。白发爷娘凭养老，生儿那得有金银。为妻不若为姬妾，抛掷红颜轻似叶。叶如桃叶有人争，王郎自解亲持楫。世上如无渔色人，阿翁岂免空箱箧。
扬州女儿行 其二,明末清初,屈大均,贫家有女即银树，一朵琼花人竞娶。女儿嫌老不登车，泣向双亲泪如雨。阿娘好语慰妖娆，秘戏欢娱得几朝。此翁早遣黄泉去，更向豪家渡鹊桥。青春不误都繇汝，即使生儿何用举。桃花不惜傍枯杨，为展春图师素女。繇来鬼伯在扬州，催命家家红粉楼。少年尚可迎桃叶，老大休教买莫愁。
送尹生北上,明末清初,屈大均,虎门潮长催舟发，君行万里辞扬越。尊老京华启事时，殷勤省觐当双阙。荔枝蕉子酿酥醪，霜蟹雪螺多水膏。持献堂前复鲨翅，故乡风味及同曹。莞香朝夕薰衣服，生结清甜兼水熟。知燠知寒及自公，闻诗闻礼乘休沐。春诵秋弦太学中，能将三德教童蒙。仇香定得诸儒敬，郭宪元将六艺通。少年立身须及早，出事公卿先有道。赀郎未足累相如，辞赋何如铜臭好。一尊相送郁江湄，莫向莺花惜别离。越鸟怀南无远志，蛮骢归北有雄姿。为语故人王祭酒，翰苑朱吴诸好友。高怀倘不嚇鹓雏，应寄新诗来陇亩。
答李五稔,明末清初,屈大均,李五聪明近无比，示我奕诀有精理。自来奕数准图书，图生书克相表里。神尧作奕教丹朱，与羲画卦形神似。李五之奕今国手，京师让人恒九子。以吾学易知象数，画前所得惟心耳。君今久不事楸枰，天地杀机从此止。易尚生生造化心，以视围棋殊不尔。吾儒用阳老用阴，变诈岂足为纲纪。君今所学在至诚，大经大本期无倚。闭户静观天与渊，化育定知所终始。时时讲习有罗胡，阿兄亦契中庸旨。袒跣莫复争摴蒱，半日读书半隐几。况汝歧黄术亦精，为医岂惜居廛市。谁道仙人有玉壶，玉壶于我亦泥滓。
堂上行,明末清初,屈大均,堂上老人七十九，绝似麻姑能饮酒。白发垂垂亦至腰，梳头辄命梁鸾妇。小妇脔鸡鸡颇肥，大奴斸笋未曾稀。果甘最爱芭蕉实，花好时簪茉莉围。当轩一树沙梨熟，男女孙雏分亦足。画眉两两斗歌声，萱草纷纷争一束。骥子先教三字经，熊儿早诵九春曲。春来日比人间长，举杯劝日休飞光。听泉之妣百有四，沧洲处士八旬强。我今母子如能似，亦为吾族一祯祥。
画兰行,明末清初,屈大均,张公画鹰胜画马，兰竹尤精知者寡。兰师乃是程六无，竹亦仲昭始能写。写成辄乞我题诗，墨花如雨争淋漓。我欲学兰兰不就，馨香难寄所相思。多日湘累音响绝，紫茎绿叶无人说。枝枝画出亦离骚，彷佛潇湘见风雪。兰膏细共露华滴，兰芽乱向春泥茁。稏兰一箭五十花，罗浮生长美人家。花多人疑是蕙草，花少乃是真兰葩。为兰为蕙总芳芬，兰蕙繇来本一身。画手写多休写少，一花即是一幽人。
乞砚行,明末清初,屈大均,羚羊峡东惟端溪，水岩之口临江低。石师匍匐下绝磴，中穿四洞先东西。使君最嗜紫云片，脚踏青天割为砚。青花细细似微尘，蕉叶白中时隐见。空濛雨气成黄龙，欲散不散浮水面。猪肝淡紫方新鲜，带血千年色未变。中间火捺晕如钱，半壁阴沉望似烟。翡翠朱砂非一种，斑斑麻鹊点多圆。斯是水岩石中髓，水之精华结渊底。就中纯粹含乾德，纷纷脂玉惭肌理。入手温然煖若春，浮动心花兼意蕊。姑射冰凝总在神，昭仪膏滑那濡水。玉骨虽刚按似柔，生气周身无不靡。鸲鹆何须活眼多，云霞亦是空天滓。使君命匠细磨砻，中有三方最高美。其馀浸润水盘中，水碧金膏尽糠秕。分我东洞一大脔，似方非方非石子。纵横六寸甚端厚，蕉叶青花相间起。前者两片琢未成，赠我已与琼瑶似。使君割爱本非常，不贪为宝吾难已。连城之璧妄希求，腼颜未免秦人耻。何物能为十五城，赋诗适自呈媸鄙。使君作者本多才，笑我布鼓持当雷。不须狡狯凭诗笔，自有神明契合来。
寄薛二 其一,明末清初,屈大均,君戴芙蓉冠，几日罗浮返。芝房白玉童，应笑学仙晚。我在天台读道书，春风三月怅离居。盈盈一片流花水，欲共琴高驾鲤鱼。
寄薛二 其二,明末清初,屈大均,东西二樵山，有如日与月。相望不相知，梦魂常恍惚。四百馀峰高复低，难将七十二峰齐。飞桥恨不长千丈，朝向东樵暮向西。东樵四百三十二峰，西樵七十二峰。
夷门行 其一,明末清初,屈大均,信陵当日救邯郸，毛薛诸公尽结欢。怅望夷门哀饮剑，逡巡函谷恨回鞍。魏王不信佳公子，醇酒美人终已矣。兵法空名宾客书，合纵未雪诸侯耻。大梁为君频驻马，燕赵萧条同泪下。荆卿一去无酒人，朱亥已没谁屠者。狐兔纷纷古市游，灌城早已知鸿沟。侯嬴不吊吊公子，遗墓苍茫何处求。
夷门行 其二,明末清初,屈大均,自迎监门劳玉趾，引车回入大梁市。从骑皆惊骂小人，岂知嬴乃为公子。刎颈送君君勿悲，为酬晋鄙血淋漓。效命只须进朱亥，报恩况复得如姬。卖浆博徒贤似汝，殷勤问步频相许。天下无双是妄人，平原多客空豪举。威名尽出抱关人，率领诸侯遂抑秦。末路可怜长夜饮，东门草蔓失城闉。
易水行,明末清初,屈大均,荆卿匕首渐离筑，诸侯宾客一时哭。筑声总为故人悲，下报知交擿不迟。白首相要在一死，缟冠相送未多时。生劫宁因燕太子，深雠多为樊于期。风雨萧萧生易水，一歌直与招魂似。吾家渐离应与俱，彼竖舞阳安用此。亦知此去事无成，争奈田光一死轻。剑术虽工亦何益，丈夫原不为功名。
博浪行,明末清初,屈大均,一声震动惊秦始，猛过当年椎晋鄙。山东豪俊尽生心，圯上老人应不喜。英雄坚忍事方成，徼幸何须学庆卿。副车误中知天意，要使沙丘载臭行。扶苏不得作天子，总在沙丘龙一死。可怜百万死秦孤，祗有赵高能雪耻。赵高生长赵王家，泪洒长平作血花。报赵尽倾秦郡县，报韩只得博浪沙。
垄上行,明末清初,屈大均,耕夫有志如鸿鹄，一夕丹书发鱼腹。天教狐啸起英雄，遂使雌雄争逐鹿。壮士生当举大名，身作陈王事乃成。分兵徇地多秦敌，一一诸侯尽膝行。所置将军尽豪杰，纷纭竟使强秦灭。驱除已是霸王威，发难何殊汤武烈。戍卒能为天下倡，何辞一战殉沙场。第一功归汉高帝，无双不数楚真王。汉业皆因张楚业，千秋砀上陈馨香。
临邛行,明末清初,屈大均,临邛令前请奏琴，王孙有女能知音。一曲艳歌传绣户，无端挑起凤凰心。侍者殷勤通彼美，风流放诞那能已。罗敷不肯见金夫，文君苦欲依才子。临邛还作酒家胡，脸际芙蓉绝代无。钱多会数黄金错，丝短能提白玉壶。雍容时浣锦江水，慷慨或裂红罗襦。嫁时衣物俄分与，家童钱帛兼无数。归向成都作富人，宫商一任勤綦组。子虚有赋无知者，一日声名动金马。心存风谏本离骚，靡丽曲终方奏雅。大人颂成欢至尊，飘飘气欲凌寒门。生幸长卿共时代，得闻仙道齐轩辕。长门复幸陈王后，一赋能令恩似旧。金与文君取洒来，不为长卿作婚媾。茂陵求女成荒淫，非关妾妒绿衣深。祗为君多消渴疾，凄悲故作白头吟。自君为郎每称病，草木书成图养性。两意俄分乌鹊栖，一心未毕鸳鸯命。为君羞看女贞花，为君羞对离鸾镜。同衾共枕方须臾，忍教燕婉成蘧蒢。鲤鱼离蓰亦有尾，鸳鸯缠绵将有雏。妾身自同山上雪，君心好似云间月。月肯回光阙复图，雪益含辉彻肌骨。意气如何让妇人，凤凰始终须一身。永托孳尾言尚在，愿为比翼长相亲。
酥醪村作,明末清初,屈大均,梅花村北酥醪村，家家争酿梅花魂。梅花与酒一时熟，香吹罗浮当朝暾。山人嗜酒日沉湎，醉来跌破苍苔痕。大嚼梅花贪醒酒，消渴之藤穷株根。麻姑酒田亦不远，往来垆侧常鲸吞。麻姑要诗作酒价，一篇动挥千万言。抚掌大笑李太白，眼花落井空昏昏。酒星堕地不归去，化为酒泉长崩奔。文章亦与酒泉似，波涛汹涌倾龙门。白头潦倒每一石，螟蛉果裸淳于髡。呼吸水露作玄碧，骖驾飙车凌昆仑。
赠尹学博,明末清初,屈大均,广文先生居崖州，乃在琼南天尽头。洞天大小日觞咏，且喜海外有丹丘。学田颇有槟榔树，椰子之林租可收。白椰浆清黄椰浊，消渴日饮如黄流。槟榔花甜胜于子，回甘不用南扶榴。崖人沐浴汝膏泽，诗教亦稍知温柔。渐将礼义变蛮俗，更使文章为脯脩。十年不迁崖人喜，贤师教化天所留。道行岂惜浮涨海，官贫亦胜为黔娄。橐中沉速定多少，与黎相易惟肥牛。黎娘爱针及红布，持之易香长满篝。好香亦未损清德，君于五指还冥搜。
梅花叹,明末清初,屈大均,今岁南天太暄暖，梅花瘦损无肌肤。梅花命苦要寒冻，多食风雪方肥腴。一朵开残始一朵，未开已落无根株。檀香玉蝶半成蜕，葳蕤不得长黄须。多因绝粒少膏润，长饥遂成山泽癯。姑射枉称似处子，留侯久已非美姝。经旬僵卧委篱落，珠玉咳唾谁沾濡。安得惊精一含嚼，紫圭成烟俄复苏。
擂茶歌,明末清初,屈大均,东官土风多擂茶，松萝茱萸兼胡麻。细成香末入铛煮，色如乳酪含井华。女儿一一月中兔，日持玉杵同虾蟆。又如罗浮捣药鸟，玎珰声出三石洼。拂曙东邻及西舍，纤手所作喧家家。以淘粳饭益膏滑，不用酒子羹鱼虾。味辛似杂贲隅桂，浆清绝胜朱崖椰。多饮往往愈腹疾，不妨生冷长浮瓜。我来莞中亦嗜此，岕菘欲废春头芽。故人饷我日三至，丝绳玉壶提童娃。为君餍饫当湩酪，力法归教双鬟丫。
为广州太守刘公寿,明末清初,屈大均,使君露冕来仙城，吏人亲爱同翁卿。九郡诸侯奉师表，百蛮髦士钦仁明。中郎三十已开府，我公春秋日未午。生朝恰值小春阳，梅花万枝献神父。珠江开学希文翁，养正殷勤作圣功。子弟弦歌沐膏泽，大夫兰芷香童蒙。讲堂右肱有楼阁，假我卑栖欢燕雀。何殊解榻为周璆，直教隐几同南郭。南中文献君所留，斯楼依稀文选楼。言谈林薮端在此，文章渊府更何求。君侯政教两称善，去岁嘉禾应复见。化如时雨沾天乔，润似黄河被畿甸。兹晨负喧冬春交，使君帡幪先草茅。贱子自惭鸠性拙，身依召公有鹊巢。鲙鲤盘行及张仲，燕喜为侯陈雅颂。岂弟自膺眉寿多，不用罗浮芝草送。
卢亭,明末清初,屈大均,老万山中多卢亭，雌雄一一皆人形。绿毛遍身祗留面，半遮下体松皮青。攀船三两不肯去，投似酒食声咿嘤。纷纷将鱼来献客，穿腮紫藤花无名。生食诸鱼不烟火，一大鲈鱼持向我。殷勤更欲求香醪，雌者腰身时袅娜。在山知不是人鱼，乃是鱼人山上居。编茅作屋数千百，海上渔村多不如。卢循苗裔毋乃是，化为异类关天理。或有衣裳即古人，避秦留得多孙子。我亦秦时古丈夫，手携绿毛三两姝。祗因误餐谷与肉，遂令肥重非仙癯。卢亭羡尔无拘束，裸国之人如可畜。猩猩能言虽不如，彼却未离禽兽族。鱼人自是洪荒人，茹腥饮血何狉獉。我欲衣裳易鳞介，尽教蛙黾皆吾民。自古越人象龙子，入江绣面兼文身。腼然人面能雪耻，差胜中州冠带伦。觞乃豆肉且分与，期尔血气知尊亲。
蚺蛇行,明末清初,屈大均,蚺蛇吞人方半吞，两手死攀松树根。一夫往救不量力，蚺蛇钩取如束薪。牛将两角与抵触，鳞甲溃裂膏血喷。人虽吐出已半死，一月僵卧亡精魂。牛兮汝乃能救人，两人沾汝父母恩。天生义勇少人有，牛兮绝胜血气伦。
刘仙岩,明末清初,屈大均,高高城外风门岭，仙女岩扉时倒影。水盂朝吐白云香，石镜暮含明月冷。黑米成珠旧日粮，玉浆如乳谁家井。闻道瑶姬绝世姿，芙蕖早把铅华屏。绿眉卢女画当心，鬒发丽英披至颈。云母丹成即上仙，紫鸾衔得书来请。罗浮自古女仙多，知与鲍姑为首领。
徭歌,明末清初,屈大均,盘瓠荒祠盘瓠峒，诸徭男女歌相送。裙衫染黑大家同，绒绣花连大头凤。峰田火粒早收成，为赛社王多酒瓮。山狸肌作木瓜香，竹鼬肉如绵絮松。官催刀税到兰和，绝嫩鹿茸先纳贡。
水车,明末清初,屈大均,江中栅松纷无数，奔流横截相支柱。要令江水尽湍急，势似惊滩石龃龉。松身入水苦不朽，老龙一一皆锥处。即枯尚裹霜鳞甲，断节膏流未成土。何年五鬣失轮囷，潜无首尾谁知汝。槎枒但有齿角用，纵横水中若钩距。水车因尔得旋转，昼夜轮翻起风雨。一车灌田四十亩，槽槽相接输甘乳。舟人最苦水车多，上车下车色无主。车车渐高高入云，车尾车头争鼓舞。身强撑折湾湾篙，篙势有如大黄弩。水浅不苦苦水深，雨多久已迷洲渚。从阳向少乾旱忧，岁岁有收盛禾黍。估人来往水车旁，各奋长篙助公姥。我行虽觉此路艰，终爱水车利农圃。丈人抱瓮一何愚，岂知桔槔施已普。圣人制器因自然，机事前民从上古。绝圣弃智非神明，大巧斯为道所取。
从化县斋有古松一株见而叹之,明末清初,屈大均,古松一树愁拘束，生长县斋非空谷。贪与仙人吏隐同，女萝亦免樵苏辱。臃肿偏多鳞甲开，知是龙身不敢触。枝柯多节或空心，膏流未免因肥沃。官闲一日三摩娑，自汲寒泉与洗浴。松花春熟入怀香，黄多绝胜金如粟。
送沙子雨往安南,明末清初,屈大均,闽粤奇人沙起云，茫茫浮海凌秋雯。扬帆直入大鳅腹，晞发欲就扶桑暾。琉球日本一再至，萨摩长揖诸郎君。倭奴宝刀日在手，暹罗火春时濡唇。片脑炎油结欢好，红毛白丹通殷勤。长沙石塘逐潮势，诸番往来犹苦贫。身与人鱼互出没，昆仑舶小波长吞。掣鳌欲学古公子，射蛟不数飞将军。东西二洋若平地，蓬瀛诸岛诚微尘。舍舟忽然辞海若，日南首路摩金邻。前年已抵交阯界，鬼门关阻愁逡巡。有兄久为安南客，白头未归含酸辛。脊令急难冒凶险，禦侮欲批修蛇鳞。古森先谒四峒主，山深箐密防狉獉。摩挲铜柱古斑驳，伏波血汗馀苔文。马流丁口尽汉种，黄褟一一神华民。麋泠双女化燐火，西屠诸王无馀魂。蛮逻至今畏新息，岁时腠腊陈椒芬。匍匐不敢庙门入，国王徒跣先其臣。白马衔中亦有庙，象来蹴踏身俄焚。文渊威灵亘绝徼，中华长城凭一身。交人亦尚汉冠带，虽然被发知人伦。裒衣广袖耻左衽，旃裘不肯同吐浑。君行喜得暂束发，网罗马尾重包巾。光光髻子叠纱帽，纵横玉簪含花薰。大樾国中奋才藻，侏离酬和宁无人。美娘香蜡日膏沐，素趺乱踏桃花梱。媚人更多鬼子女，鬒发苦拭杯盘银。君行见兄即返马，此邦淫蛊多妖氛。男女同川兼鼻饮，伤无礼义教持循。谁当恢复此疆土，三百年来哀沉沦。三杨王通罪莫逭，王者无外宁不闻。金标岂是南极界，象林忍使茅长分。夷椎踉跄畏铁骑，巨象丘山偏崩奔。交鎗宁如我长技，丛雷大炮摧千群。君行更为熟形势，为图山川穷嶙峋。唐蒙奇道在掌股，邓艾裹毡当有神。竻竹之城难负固，铜柱易折如枯薪。先臣文简与文敏，两公硕画行须遵。招降兼用邳离策，还同永乐重平陈。倔强自娱亦已久，逋诛宁识天朝恩。与黎皆在我心腹，虽有血气殊尊亲。虎豹累朝驱未得，魑魅随在皆甘人。君今盛夏触炎暑，钦州取道沿江濆。帆扫牙山行十日，笑冲烟瘴香氤氲。丈夫万里若几席，倏忽即可穷九垠。鸿蒙爵跃恣所往，列子御风随天轮。浮游直出天地外，猖狂岂暇忧迷津。况乃居之亦何陋，夷中尽可图功勋。猿狙既好周公服，未应犷悍长难驯。祖宗郡县旧赤子，弃若弁髦伤吾仁。彼中已尝被声教，夫子犹能尊大绅。居行且与说词赋，挥洒翰墨争清新。镇蛮铜鼓尽作铭，大书一一传九真。
石公石姥歌,明末清初,屈大均,两石湖边号公姥，状似老人何伛偻。何事双双化石来，多情不肯归黄土。从来化石因望夫，武昌贞妇无处无。男子何因亦化石，鸳鸯相对为欢娱。东向石公拜，汝岂谷城旧精怪。不然汉代修羊公，故向君王作狡狯。西与石姥语，汝岂秦时采螺女。巫山十二芙蓉中，亦有望夫峰似汝。我今学仙仙未成，愁将体魄归泉扃。他年亦欲化为石，恨无比肩一娉婷。
追答王学士庐山篇见赠之作,明末清初,屈大均,我昔庐山寻瀑布，香炉峰上披烟雾。白云无事早知还，欲共渊明奋高步。渊明醉石横溪边，九叠屏风三叠泉。饮酒正怜重九日，闻钟忽悟远公禅。吾心皎皎如秋月，照映寒潭无可说。何妨变化若浮云，自有光辉含积雪。沙门束教非高士，吾今况尚为人子。养母宜耕十亩田，求人欲著三朝史。简君旧赠庐山篇，庐山回首泪潺湲。遗民此日成通隐，啸傲王侯亦偶然。
听琴歌,明末清初,屈大均,匡庐瀑布三千尺，飞入琴中如霹雳。苏门仙者听无声，一任崩云兼裂石。峄阳桐树尔何求，不遇箫韶返故丘。明月从来不妄照，孤云何事亦群游。
锦石歌为梁芝五作,明末清初,屈大均,匹夫守志如磐石，采山饮河聊自适。五色文章世不怜，散作金膏和水碧。梁芝拾得满数斗，云自铜陵大江口。他年持献女娲来，西北天倾复何有。
题伍子胥传赠友,明末清初,屈大均,丈夫忠孝难两立，此身一死真可惜。雪耻当为伍子胥，归仇莫作徐元直。鹿生于野命系庖，时危那得适乐郊。干将大阿不自握，为人所戮非英豪。君今何为恋儿曹，及时建钺拥旌旄。骑虎之势不可下，负恩人是报恩者。
题卫叔卿博台,明末清初,屈大均,昭王旧作钩梯处，武帝尝求博戏人。羽盖云车何婀娜，花台石笋复嶙峋。强梁自贵欲相臣，何足误之大道真。紫芝老父曾逃汉，飞兔先生亦却秦。紫雾濛濛绝壑里，闲持六箸对天神。
玉女峰观洗头盆作,明末清初,屈大均,东峰傍削一高台，玉女常乘白马来。玉盆潜通黄河水，鬒发沐罢光徘徊。我来日月荡精魄，飞蓬自愧无膏泽。黄陵昔恋湘君祠，太华今怜玉女宅。圣贤发愤诗三百，风雅洋洋多好色。公子应知憔悴人，三闾非是荒淫客。
题王山史独鹤亭,明末清初,屈大均,仙人骐骥是胎禽，千岁丹砂入顶深。闻尔浮丘能相鹤，孤飞忽至华山阴。华山三峰削青天，白帝金精育大贤。黄河万里入胸臆，文章一泻如云烟。我本罗浮五色鸟，化为仙人出炎峤。狂歌不逐衰凤游，高举时蒙斥鴳诮。闻君好鹤鹤亭居，九皋清泪为君娱。携持杯杓来相就，骖驾烟霞遂共驱。共驱直向华山巅，鹤兮起舞何翩翩。衣裳皎若玉井莲，何殊玉女临樽前。
饮王氏漱园醉赋,明末清初,屈大均,华山山口云茫茫，寻君台馆玉泉傍。闲挥玉麈论秋水，庄襟老带何清狂。朝邑美人善歌舞，荆州处士能壶觞。飞扬且任神龙性，温柔何羡白云乡。白云变化何时息，人生寿命有时极。努力读书与好色，明星玉女日侍侧。
丙午夏日将同李天生之雁门道过蒲城饮米侍御园亭即事有赋,明末清初,屈大均,蒲城六月火云高，行人飞鞚寻东皋。大夫射雉有遗处，台榭阴阴风雨聚。金粟堆南问二陵，尧山谷口迷千树。主人骢马早归来，敕赐芙蕖对客开。前席少年筹汉罢，上林高士望京回。惊鸿流雪慰摧颓，醉挥漫水入金杯。同心藕使冰盘满，并蒂花教玉管催。织女多情银汉度，匏瓜无匹心相妒。失志聊为声色荒，求仁不被神仙误。歌长烛短夜无多，明朝秦晋阻黄河。雁门深入胡天雪，回首西方忆绮罗。
古丈人洞草堂歌,明末清初,屈大均,丈夫非仙人，毛女亦高士。相携向白云，欲学采薇子。天生两洞如鸳鸯，西临太华东首阳。女萝飞花蔽洞口，双栖人在洞中央。草堂之中何所望，有美一人持玉浆。巨灵掌上石楼长，水帘捲起见明妆。草堂之中何所服，石髓金精满岩谷。古松千岁吐奇光，夜如荷花昼牛目。
田三丈席上歌,明末清初,屈大均,今夕何夕醉频阳，王剪祠前堪断肠。美人一双紫鸳鸯，愿随长风共翱翔。秦筝慷慨西气溢，燕歌变转南魂失。佳丽须归楚些人，神仙肯作湘累匹。往日人传好色名，南求交趾东辽城。交州美人珠鬘送，辽阳美人貂裘迎。只今祋祤情难已，温其如玉惭君子。羽钗既挂远游冠，牙床敢展合欢被。
雁门送客,明末清初,屈大均,君在雁门北，我在雁门南。雁门八月纷霜雪，何事征夫系玉骖。桑乾水绕长城远，句注山含秋色晚。塞女吹残觱篥声，举杯劝尔江南返。江南春色在君家，早将妻子别龙沙。楼台更向秦淮曲，日对夭桃几树花。
送孙丈归黄山 其一,明末清初,屈大均,君何不向黄山归，君家有松大十围。松外一天云气湿，松间百道瀑泉飞。我思三十六翠屏，复爱松兮长青青。安得随君入杳冥，君为免丝我茯苓，相与松兮至千龄。
送孙丈归黄山 其二,明末清初,屈大均,去年东岳兼西岳，来往真如天际云。今日黄山游不得，三十六峰空待君。君归好向汤泉浴，曾见骨青而髓绿。容成教以驻年方，服食虚无坐紫床，道成相与随轩皇。
四孝烈,明末清初,屈大均,黑云沉沉压城隅，城中食尽雀鼠无。谁其死守右骨都，饥来脍人为朝餔。可怜窈窕三罗敷，肌如冰雪颜如荼。再拜乞充君庖厨，解妆请代姑与夫。妾年尚少甘且脆，姑与夫老肉不如。请君先割妾膏腴，味香不负君刀殳。食之若厌饫，愿还妾头颅。姑老夫无子，妾命敢踟蹰。有女年十馀，缇萦亦不殊。哀求赴汤镬，保父千金躯。保父千金躯，泉下报章渠。无嫌女身小，一饱只须臾。须臾饱亦可，章渠单杀我。天生娇女身，为君供鼎俎。
梦马歌,明末清初,屈大均,张侯十六勇无敌，锦衣玉貌乌孙识。千金买得大宛骝，骑出沙场人辟易。挥鞭曾跃三重河，势如天边紫电过。羌儿万箭射不得，死生可托征蓬婆。一朝汗血用忽竭，君恩难报徒呜咽。玉勒金羁委草莱，龙鬐凤臆埋冰雪。英雄无命自古伤，驽骀寿比骐驎长。嗟子功名终不偶，归耕海上泪浪浪。髀里肉生悲老大，虚拟封侯如拾芥。霸陵醉尉时相侵，榆次博徒尝见卖。秋宵木叶飘寒庭，苞衣肉酪心不平。弯弓欲射天山月，拔剑难斩被头星。长夜悠悠何时旦，君父仇雠不可缓。梦中忽在白龙堆，追风千里飞龙媒。细看乃是旧乘骏，玉花朱鬣气雄哉。初交冲破沮渠阵，横行踏倒赫连台。双瞳黄金蹄碧玉，闲向长城窟中浴。圉人乃是诸降王，日喂焉支花百束。阴风吹帐雪纷纷，魂去魄来瀚海濆。死葬黄沙犹恋主，生为红粉更依君。繇来良骥感一顾，赤兔当年殉吕布。愿君努力更临戎，厉鬼还能相夹辅。
义象行,明末清初,屈大均,将军来从夜郎天，万里旌旗横海边。左右名王膏玉斧，西南君长执金鞭。因之问罪尉佗国，兵胜繇来骄气作。美女聊为歌舞欢，谋臣白有孙吴略。营中何物高嵯峨，十四雄象相荡摩。久向滇池习斗战，凭之触敌计良善。蛮奴一下紫金钩，蹴踏沙场山岳转。岂意中宵敌溃围，不诛庄贾损军威。至尊方有平城厄，丞相频从泸水归。谁言不败繇天幸，自是无功因数奇。神龙失水困蝼蚁，往日风雷嗟已矣。梅鋗关上阵云崩，伏波祠前鼓声死。象兮尽入橐驼群，口衔苜蓿泪纷纷。蕃雏骑向天山道，汉使愁看黑水滨。中间一象独不驯，天子曾封为将军。势每奔腾蹂万马，声如暗哑废千人。曾击长沙城阙碎，如虎如熊谁不爱。皇天不欲兴神州，致使六军齐受害。繇来犬马思报主，况乃瑶光星降汝。曾被雷惊花入牙，御前妙舞如鸾翥。唐朝不拜赤心儿，今日宁降老上师。几夜偷营多伤杀，田单火牛宁足奇。堪嗟巨炮争丛击，战场孤立终难支。皮可寝兮肉可食，死为鬼雄游八极。从来骥也称奇德，人不如兽徒千亿。
登秦望山寄酬庐山无可大师,明末清初,屈大均,秋风忽起飘井桐，白凤西飞紫凤东。何处思君最凄断，流泉潺湲秦望峰。秦望高兮烟霭重，我持明月照鸿濛。云间夏后金书在，松下秦皇玉辇空。遥望庐山倚南斗，三石梁边君隐久。阴符宝剑与何人，玉麈青莲应在手。几宵乘月弹瑶琴，寄我潇湘帝子吟。梅花乱落云门寺，经岁相思未嗣音。此日登高眺东海，日出天台佳气在。黄屋将浮碣石来，紫芝尚向商山采。采紫芝兮使心愁，功名让与屠沽流。仙人肌体如冰雪，姑射山中自可留。
客山阴赠二祁子,明末清初,屈大均,君家楼阁鉴湖边，杨柳千条春色妍。疏牖朝开射的雪，空帘暮捲香垆烟。闲拥牙签披万卷，小谢风流诗更善。可怜初日吐芙蓉，更有澄江飞白练。我从罗浮万里来，逢君文采一徘徊。天上雪花那有蒂，云中玉镜不安台。相留暂向祗园住，正是中丞殉节处。碧水含秋似汨罗，黄金布地同玄度。樱桃开遍画栏杆，挥麈鸣琴兴未残。半山每答猿公啸，千仞将联凤鸟翰。凤鸟高飞何所止，金陵宫阙五云起。一鸣素水降真人，再鸣留侯遇松子。
送方瞳子,明末清初,屈大均,家本浮罗上，仙人日往还。就中勾漏令，似尔芙蓉颜。芙蓉颜兮谁不悦，朝如丹霞暮如雪。弄玉来教紫凤箫，灵峨照以瑶台月。月出瑶台奈乐何，忽乘天马超天河。遨游每共东方朔，功业聊为马伏波。干金买得鱼肠剑，七宝装成狮子花。天下侯王犹草泽，江东子弟已干戈。问君望气意如何，五色龙文嵩雒多。我作班彪王命论，群雄不敢思并吞。赤眉必有长安败，王莽终遭宣室焚。自古帝王尽天授，云台诸将罗星宿。子房奉是赤松流，汉家乃继唐尧后。春日张筵戏马台，千枝芍药送春来。燕姬竞作莲花旋，羌笛齐吹阿亸回。惨淡风云归沛上，苍茫淮海入金杯。看君醉后挥鞭去，飒飒龙沙万里开。
游会稽山怀古并酬陶生见赠,明末清初,屈大均,葳蕤紫鸾鸟，口衔扶桑花。翱翔朝禹穴，双翼蔽天涯。禹穴龙葱云五彩，千峰竹箭连沧澥。玉简金书不可寻，香炉天柱依然在。为刑白马登天坛，冉冉龙舆望不还。四岳衣冠归郁水，诸侯玉帛待涂山。涂山南去阳明洞，酌酒秦皇三石瓮。白鹤吟笙射的来，仙人荡楫樵风送。樵风飒飒铸溪滨，当年此地成纯钧。雷公为鼓阴阳炭，天帝来看龙虎文。烂如列星罗太乙，皎若芙蓉含夜月。登高山兮临深渊，一麾敌国皆流血。嗟予亦是风胡流，心与天通事远游。君王未雪夫椒耻，臣子难宽范蠡谋。玩弄仇雠股掌上，六千君子为吾养。繇来举事随天时，阴谋逆德蹈危机。天地相参功乃就，援枹提鼓莫迟迟。避迟兮奈何，冲风忽起澥扬波。逢君玄夷苍水使，授受天书鸟迹多。承以文璜覆盘石，昔年宛委山中得。深藏不使鬼神知，默诵尝将符谶测。符谶今归大帻人，云台二十八星陈。我着羊裘渔大泽，君攀凤翼上天津。天津迢遥接具茨，牧童七岁为轩师。天授英雄非偶尔，何减黄公遇下邳。
舟上西江值大水有作 其一,明末清初,屈大均,六月滇黔水大来，端州城门不敢开。左右双江争一口，白波倒捲失崧台。咽喉最苦羚羊小，水花四飞如白鸟。洪涛鼓舞不因风，一出峡门成浩淼。此水发源自夜郎，万里来入祝融江。南天一渎亦无愧，势与岷江争短长。春来一雨成黄浊，八斗淤泥那可濯。炎方水土此难尝，生长蛮中殊不觉。我行正溯牂牁西，津路微茫咫尺迷。牵舟欲上木棉树，走马不见桃花堤。榕叶阴阴馀片地，芭蕉土布来金利。渔父鲥鱼尺许长，买来且作风前醉。
舟上西江值大水有作 其二,明末清初,屈大均,峡口片云时启闭，风雷更助建瓴势。水头十丈似黄云，两岸崩崖苦相制。牵舟直上望夫台，万壑千岩往复回。石栈如丝萦绝顶，飞梯上下愁莓苔。滇黔至此水始放，河伯未见奔腾状。万里苴兰赴海来，炎风吹尽无烟瘴。风俗家家种橘田，淘金采石峡门边。多鱼正喜西江涨，妇女相将日数钱。
上峡,明末清初,屈大均,水如奔箭穿霞壁，舟与浪花相拒敌。千岩万壑势将崩，一石中流犹荡击。风挟惊涛似飓来，斜吹一半断虹开。潮向北江犹可上，西江从未有潮回。北江势比西江缓，水性西江尤劲悍。时时一口似龙门，万里飞流束欲断。牂牁至此尾闾同，到海犹须两日功。倾泻不教元气尽，故为三峡吕梁中。
蕉布行,明末清初,屈大均,芭蕉有丝犹可绩，绩成似葛分絺绤。女手纤纤良苦殊，馀红更作龙须席。蛮方妇女多勤劬，手爪可怜天下无。花练白越细无比，终岁一匹衣其夫。竹与芙蓉亦为布，蝉翼霏霏若烟雾。入筒一端重数铢，拔钗先买芭蕉树。花针挑出似游丝，八熟珍蚕织每迟。增城女葛人皆重，广利娘蕉独不知。
查君来自黔中赠之,明末清初,屈大均,怜君万里事孤征，艰难来自黔阳城。黔阳乃是烟雾海，天无三日能乾晴。雨师最好黔阳地，霢霢濛濛岂天意。三年未洗战场红，红满黔阳皆血泪。啾啾新鬼多王侯，可怜白骨成山丘。英雄岂合建大义，杀身自古因春秋。水深火热天所喜，汤武之世皆逆理。君臣一炬谢生灵，赤县神州终已矣。君向黔阳吊战场，仲家黑白邀壶觞。腐肉之中相饮食，乌鸢往往争肝肠。争肝肠，中有馨香是国殇。生降差比部尉强，君行莫与别阿梁。
赠周文学,明末清初,屈大均,君如琼树方敷荣，又似玉壶冰至清。三岁珊瑚色尽赤，五年孔雀尾全成。年少周郎古所羡，况复聪明是才彦。不工顾曲但读书，文章已见云霞变。幽轩列植多名葩，美盎滋兰尽发芽。香煎水熟风微起，琴写泉声月正华。书多不用徒渔猎，至道从来少枝叶。古圣精微在六经，神明一片宜相接。
七星岩磨厓题名歌,明末清初,屈大均,七星化作七芙蓉，斗柄乃是玉屏峰。中有夹天千尺峡，天开一罅烟重重。振策飞厓同我友，摩挲怪石云濡手。心怜绝壁势争雄，欲得蛟螭字如斗。君也今之顾八分，石经瘦劲汝其伦。墨气淋漓山鬼泣，无端破我苍苔痕。白石肌肤如玉雪，磨砻欲出巨灵血，数声斧外何清越。石工一字一螺金，丁丁日夕愁穿穴。石火射人光不寒，为君留得冰雪肝。姓名他日谁不朽，置身且学此峰峦。
伏波射潮歌,明末清初,屈大均,后羿射日落其九，伏波射潮灭六口。海水至今不敢骄，随月盈虚少沓潮。流向东西各半月，新潮既长旧潮消。将军天命治南海，万古波涛精爽在。前驱海若后波臣，民免为鱼仗真宰。
端州访砚歌和诸公,明末清初,屈大均,古之著书人，岂必端州砚。黄帝阴符有作时，墨池只用琼瑶片。君今采砚思氤氲，不踏青天割紫云。身入东西双洞口，九渊始得青花文。水岩之石水精子，带血羊肝纯作紫。火捺金钱朵朵圆，白凝蕉叶为肌理。年来岩底采无馀，鬼斧神工多得髓。纷纷散入富豪家，什袭文绫与绛纱。未雨那知泉有本，长乾曾见墨生花。绿尘半与图书积，安得松烟饱朝夕。真气徒含天一深，空光未有云霞迹。琉璃作匣枉称珍，终日随身讵有人。风雅纷葩思赋客，春秋羽翼忆经神。君今欲采圭璋质，尺寸微瑕皆勿失。天留淳朴与遗人，鬼瞰高明悲巨室。石工欺汝只纤毫，翡翠朱砂总未高。鸲鹆眼多堪抵鹊，梅花坑好可磨刀。神物繇来知者寡，相错刚柔方大雅。不得精华日月中，文明安足成天下。为君钩索尚茫然，应有精诚格上天。成璧成圭凭帝赍，天然不必问方圆。
老树歌为蒋少参寿,明末清初,屈大均,少参堂侧有老树，似榕非榕榕所寓。叶叶含苞如木笔，叶开忽似花争吐。花亦非花花不如，红浅绿深带膏露。千万根须作一身，虎倒龙颠应有故。我公构宇轮囷下，日见柯条出烟雾。公馀一日三摩挲，时遣词人竞题赋。拥肿不知大几抱，朔雪炎霜自朝暮。青牛变化已多年，白鹤巢栖宁有数。尉佗城中古木少，除却菩提应独步。越人以此为甘棠，一叶一枝孺子慕。公之先公所根本，南海一株磐石固。百年父老已汤沐，万古神灵定呵护。霜威尚带西台柏，匠石森然不敢顾。五岭凭兹作梁栋，望似丘山阴四布。吐纳精华日影中，元气茫茫各奔赴。膏流金玉总堪饵，腹有文章长不蠹。天南奇树罕人知，木棉千尺虚当路。桢干因君益大春，剪拜恐为雷雨怒。
古铜蟾蜍歌,明末清初,屈大均,古铜金质久已化，血花绣蚀三泉下。何人铸此月中物，持作薰炉喷兰麝。月中与兔为阴阳，三足婆娑桂树旁。日中之乌亦三足，一东一西遥相当。太阴呼噏生潮水，仙人师尔服气方。生长瑶台明镜里，精华不待取扶桑。汉宫以此为神器，煎取沉馢消梦寐。红颜不少嫦娥寡，相伴蟾蜍度年岁。摩挲铜色何斑斑，看丹如绿有无间。双烟自可通瑶圃，一气何须假博山。轩鼎馀铜龙不爱，神工拾得虚无外。无香亦复雨氤氲，有火莫教云叆叇。时时一缕生空中，太古长留一点红。纵是灰寒终不灭，神灵看与蜃楼同。
赋得石琴送陈健夫往零陵,明末清初,屈大均,端州白石天下稀，声含宫商人不知。斲瑶琴长四尺，轻如一片番流离。石音最是难调者，碧玉老人能大雅。繇来太古本无弦，不是希声知者寡。无弦吾欲并无琴，琴向高山流水寻。天籁元从人籁出，非君谁识此元音。君今欲向潇湘去，此是重华挥手处。五弦一一在天风，二女双双出烟雨。诗篇投向洞庭波，山鬼篁中答啸歌。幽兰积雪频相寄，慰我相思愁梦多。
梅花泉,明末清初,屈大均,梅花泉泉作，梅花朵朵圆。五出有时还六出，雪花一半相洄漩。泉出梅花万树里，天一所生无彼此。在天为雪地为泉，欲作梅花无不似。武陵溪口桃花时，泉作桃花人不知。红红白白因花性，散作烟波不自持。君今结宇西溪好，万树梅花日相抱。泉里梅花更不穷，流出人间岂浮藻。一杯一朵月精华，知尔松乔自难老。
留石行奉呈黄参军,明末清初,屈大均,英州之石甲天下，一一峰峦削成者。尺寸皆作一岩洞，一卷已自成西华。使君作宦来炎方，十四芙蓉牍案旁。嵌空斗竦分韶石，大小相叠读书床。扁舟不肯载归去，留我草堂使箕踞。奇云所变势巉岩，就中大者如淫预。昔人高致有陆绩，虽清亦爱郁林石。君今石乃似沉香，十四芙蓉同一掷。沉香长在沉香浦，英石长与翁山伍。行者为岱坐为嵩，乳窦玲珑出烟雨。君之风流在此间，苍翠依依是玉颜。殷勤洗濯去苔藓，朝夕再拜那能闲。
韩宪使见贻二白鹇赋以答之,明末清初,屈大均,使君持宪白鹇国，白鹇一一生颜色。相贻雄白与雌朱，教我烟霄恣胸臆。山鸡孔雀满金钱，闲客衣裳似雪鲜。明朝放向罗浮去，应解衔花旧主前。
送吴少参返历阳,明末清初,屈大均,天作天门夹大江，君边苍翠湿秋窗。西梁烟接东梁雨，看杀芙蓉第一双。兰桡曾系君杨柳，莺向春人催饮酒。沿月频过采石矶，乘潮直出鲇鱼口。江北烟花是历阳，君归为乐正多方。谢公陶写凭金管，太白风流在玉觞。养寿岂须紫芝草，忘情自令朱颜好。文章已可得长生，况有醉乡纵怀抱。
送杨别驾返云间,明末清初,屈大均,云间曾至季鹰家，白白鲈鱼出浅沙。四月紫莼复肥美，盘中不数龙孙芽。君自九峰至南越，梅花何似泖湖月。三年佐郡傍台关，大庾之山尝拄笏。还家且向吴淞居，为政心闲在读书。故人石父长思尔，会有相思托鲤鱼。
季伟公赠我朱子纲目诗以答之,明末清初,屈大均,春秋之后有纲目，有如日月光相逐。月光元自日光来，紫阳一日三膏沐。地义天经总在兹，温公书法不曾知。背秦岂合诬周赧，篡汉那堪奖魏丕。昭烈一隅元正统，武侯六出本王师。乱臣贼子不诛灭，黄初却在建安时。笔削无过助凶逆，褒贬乃自行阿私。牝鸡亦可当尊位，吕武纪年此何义。英宗忽使考仁宗，父子可怜名实戾。真是尼山一罪人，紫阳不出无天伦。冠履一朝辨上下，血气自此知尊亲。史中有经何精粹，素王宗子真无坠。此书君乃肯相贻，诵读自今忘夜寐。年来辞赋已无心，早岁春秋元有志。书法只今在草野，一部成仁吾史记。上师尼父下紫阳，空名不敢遗天王。天留一岛作华夏，茫茫海外长相望。
赋得蝴蝶茧赠王黄门幼华,明末清初,屈大均,罗浮蝴蝶有洞穴，天蛾吐丝白如雪。千丝万丝作一茧，仙胎只为凤车结。终日缠绵如有情，变化一一通神明。茧中久蛰经霜雪，雌雄之雷不能惊。枝间厚裹乌桕叶，山人采得盈筐箧。四百峰边大小村，家家皆有大蝴蝶。黄门近自京华来，邀我共上麻姑台。不爱纷纷五色鸟，不求朵朵同心梅。只怜凤子多香茧，神物人间知者鲜。携归置在梧桐间，明岁车轮双翅展。仙人骥骥最相宜，庄得其雄老得雌。云霞衣服谁能似，日月精华总在兹。君亦当年勾漏令，自入罗浮多啸咏。鲍靓丹炉造未能，袁宏山疏题初竟。干金何物作装还，蝴蝶之茧徒斑斑。已掷沉香教作浦，更包锦石使成山。
箪友篇,明末清初,屈大均,山人遗我荔枝瘿，得自罗浮第三岭。刳作一瓢字箪友，挹泉日向越王井。拳曲千年成一节，半生半死沉香结。精力坚凝剥烂时，饱经甘苦成寒铁。霜皮未尽尚磨砻，蛴螬半食心已空。螺纹如丝旋细细，左纽右缠文不同。故株笼颠复虎跛，留此一拳见礧砢。臃肿何须中规矩，非方非圆但随我。腹大如壶曲柄长，匏尊让尔居中央。巢父手间日摩弄，松枝挂处何清凉。
罗浮探梅歌为臧喟亭作,明末清初,屈大均,罗浮梅花天下闻，千树万树如白云。开时花似玉杯大，枝枝受命罗浮君。么凤一食三百朵，绿萼檀香留与我。君来先到梅花村，重梦美人君不可。四百峰间开更开，花从旧蒂作新胎。今岁雪多添一瓣，去年霜少尽重台。玄墓西溪花百里，可惜天寒香似水。炎天气暖长氤氲，生熟水沉作须蕊。不到罗浮争得知，梅花自此长相思。化为蝴蝶车轮大，岁岁来攀太古枝。
五十四岁自寿歌,明末清初,屈大均,西樵七十有二峰，东樵四百三十二。峰峰吾皆居一年，不觉年今五十四。明年又复居西樵，一年一峰吹玉箫。但教七十二峰遍，便与仙人上紫霄。
江山风月福人歌自寿,明末清初,屈大均,铁崖老人发毵毵，行年八十犹宜男。琼华翠羽蛱蝶扇，柳枝桃叶芙蓉簪。江山风月吾亦耽，日饮美酒能成酣。散花天女绕左右，一朵一杯优钵昙。天年得至九十九，赋诗应馀十万首。年今六十紫髯长，先驻玉颜娱老母。老母康侯王母同，受兹介福天长久。
奉答张观察枉顾沙亭村舍之作用韵,明末清初,屈大均,东海北海海之滨，文王不作归谁亲。太公渔钓奸西伯，美女奇物称三人。吁嗟文武师若此，何如墨胎二子仁。不才佯狂居南渎，食薇颜色能如春。东方每笑首阳拙，曾参亦讥黔娄贫。持蔬槁死宁不可，有母白发方九旬。使君轩车忽相访，鸡鸣犬吠惊乡邻。亥唐菜羹亦未设，荷蓧黍饭乃自珍。踰垣闭户岂中道，礼尚往来吾当循。威凤有德贵能下，神龙之性期终驯。使君吐哺向白屋，刍荛之智图咨询。庭前秋水漱白石，屋后乔松矗苍旻。物物可以代忠告，岂必有言书诸绅。驺忌鼓琴托讽谏，斲轮喻道偏如神。知公相契在默识，忘怀自此日以真。
自蒲涧至廉泉洞寻郑仙鹤舒台作,明末清初,屈大均,七月廿四廿三日，广人倾都东门出。菖蒲涧中漱寒泉，共寻郑公炼丹室。传闻此日鹤舒翼，安期上仙就仙职。秦皇苍苍向烟雾，东使少君求不得。玉舄何年留阜亭，蒲花紫茸含秋馨。越人祈子每双乳，高禖此地惟仙灵。水帘半遮大岩口，松柏数株老猿守。锦幡争答白花男，珍果竞怀红粉妇。仙人拇迹履纷纷，触破苔痕生白云。生儿我欲生高士，似我迷花不事君。
黄山五松歌,明末清初,屈大均,松兮松兮龙之宗，龙不为龙乃为松。松作女萝缠一石，石为松困难成峰。倒生下垂几千仞，松头生在青芙蓉。龙渴下饮髯拂水，一者横卧当石淙。一者破石石腹裂，石为之母胞胎重。石无窍穴松久孕，横枝千载乃穿胸。松胶石漆日坚固，松身长大石无缝。石兮乃有松为子，石生石养无土壅。龙性从来不见石，石即泥土恣所冲。人间但见松变怪，岂知是龙不可踪。
题西子祠,明末清初,屈大均,苧萝村中祠西子，苍梧城外祠绿珠。湔裙一派美施水，得似双角井泉无。子胥鸱夷浮江水，夷光乃亦浮五湖。亡吴之罪亦足蔽，与诛妲己皆良图。可惜吴亡不自死，下同紫玉在黄垆。夫差得尔一相殉，魂魄至今娱姑苏。
细月歌,明末清初,屈大均,有天将军名太白，尝配明月逐月魄。小儿不识是长庚，唤作细月笑宾客。青莲小时月不识，白玉之盘向空掷。谓瑶台镜亦不然，镜岂有轮大十尺。太白之星诚易知，穿入月中苦蛮夷。太白高兮中国利，金星但愿出毋卑。汝今夜夜拜太白，朝朝启明起莫迟。启明多拜得聪慧，长庚更与命长宜。
乌江吊项王,明末清初,屈大均,力拔山兮天下雄，气盖世兮乃无终。王以天下兮三让，不然汉高无大风。一让兮不杀沛公，鸿门不追至军中。始驱除兮终拱手，禅授之德真重瞳。再让兮不都关中，天府捐弃咸阳宫。故乡彭城不忍舍，鸿沟为界来相攻。三让兮不渡江东，江东吴越地未空。八千子弟倘复起，夫差句践霸可同。江涛怒兮水倒立，大野吹兮多落枫。时不利兮骓一蹶，天之亡我命当穷。死生与虞同一命，蛾眉血兮溅衣红。王多情兮不负季，视季亦与虞兮同。还定三秦忽失约，季负王兮季非忠。不杀义帝季亦杀，三军缟素欺愚蒙。英雄岂必皆好信，势便逐利如转蓬。三杰不言复雠事，董公遮道计殊工。吴芮不杀王不服，弑君之贼乃有躬。义帝无后汉不立，汉之寡恩诚不聪。英雄成败两不义，谁言天授非人功。吁嗟，谁言天授非人功。
嘉禾歌为王础尘寿,明末清初,屈大均,嘉禾生，在何地。一茎嘉禾有八穗，一穗有谷六十四。望如芦荻一丛丛，朱家巷口廿里中。三百年来草未垦，此土发祥有真龙。真龙昔向句容产，黄气紫云长鸿濛。瓜瓞绵绵此根本，民之初生沮漆同。嘉禾知是后稷穑，不烦播种因天功。子孙会有圣人出，嘉禾为兆非年丰。我从王君闻此兆，如此嘉禾古所少。八穗乃是八纯卦，六十有四合大小。易为日月两大象，相代为明昏复晓。一穗具卦六十四，造化有心殊易了。持将八穗为君寿，数符五百不先后。名世即同王者兴，周公嘉禾作应又。
黄山僧述古画黄山诸松见寄诗以酬之,明末清初,屈大均,大师将毋永嘉僧，画松往往松飞腾。梦中吞龙知几百，吐为松树有神冯。狂来倒吸歙溪酒，醉中鳞甲出两肘。黄山诸松最奇怪，秃笔扫来无不有。此图十株皆逼真，尺蠖盘回苦不伸。千态万状在枝干，多横少直争轮囷。日挥双管走奇鬼，一为生枝一枯蘖。拂水藤缠夜叉臂，凌霄花结灵鼠尾。针芒一一如铁攒，中有风雨驱惊湍。阴森已过毕庶子，劲挺绝胜蒋长源。大师画手老无敌，因我爱松费笔力。他时我向黄山行，偃盖株株应遍识。会当再拜卧龙松，十旬坐卧当卧龙。剪取生绢长一丈，乞师图取归南禺。
莲,明末清初,屈大均,红莲宜子白宜藕，白者香多红者否。莲秧频种春分前，红莲持作白莲偶。枝头向南叶易舒，花比叶高一丈馀。春分后种花苦短，田田影里含芙蕖。年年种莲不及早，街头买得数缸好。吹香一夏喜风多，朝朝一朵开怀抱。
合欢木歌,明末清初,屈大均,合欢合叶不合花，花合何如叶合好。夜夜相交不畏风，令君蠲忿长相保。劝君多种合欢枝，叶至黄昏合不迟。夜合合花那得似，花有离时叶不离。
山大舟歌,明末清初,屈大均,自是赭桐人不知，山大舟名空陆离。越王烽火开千树，石氏珊瑚碎万枝。终年吐艳光相射，不待烛龙成不夜。端阳日酷色逾鲜，虽黄未肯先红谢。无数小花攒大花，玲珑雕出芙蓉砂。一花动至百馀日，不老须君媚岁华。
后箪友篇,明末清初,屈大均,古之瓢饮巢与繇，颜渊亦以酌溪流。彼皆苦叶匏所作，短颈大腹轻且浮。系而不食经霜落，腰之深浅用亦优。我之瓢与香瘿瘤，根之生结非香肉。渣滓已化馀皮坚，黄熟未成苦面皱。一柄屈折珠斗同，又如人胆刳空中。就泉掐取日挹注，不用羸瓶多有功。一勺于我亦已足，五石笑彼无所容。平生与箪作一处，贫贱之交相尔汝。匏瓜无匹箪其匹，中流千金吾不与。未能长吸作鲸鱼，且复量腹为偃鼠。所乐谁言不在兹，洋洋泌水吾香糈。此瓢真是吾俦侣，五岳相携历寒暑。中路与君恐非情，使箪无友长伶仃。不及昔时太白老，鸬鹚之杓同死生。箪友在君宁在我，久要于义乃云可。木质轻微不足贵，遗君当致一金叵。
嘉禾歌为广州刘太守寿,明末清初,屈大均,昔有贤太守，渔阳与颍川。嘉禾麦两歧，颂声天下传。一茎九穗今重见，我公德政谁不羡。吐秀亦五七，衔滋露泫泫。异母同颖与周同，成王将复馈我公。充箱之实为公饭，上天所贶以报功。父老纷纷上堂寿，持此嘉禾拜左右。殷勤欲请归禾篇，家家管弦为公奏。
惠州王太守入罗浮寻梅花村不得用子瞻松风亭下梅花诗原韵有作予为和之,明末清初,屈大均,水帘洞口梅花村，梅花不见馀冰魂。美人已随明月没，依稀缟衣来黄昏。翠羽啾嘈怨幽谷，白云黯淡愁荒园。使君苦寻千万树，一冬冲雪忘寒温。急须更植遍岩壑，依之吐纳扶桑暾。尽教玉女插云髻，复为老人遮松门。千秋梅花作汤沐，四百君当闻此言。一罗一浮再开辟，花时招我倾清尊。
水仙叹,明末清初,屈大均,往年水仙从吴来，四万馀本花尽开。今年祗得四千本，十本一花无重台。家家水仙苦不售，一钱一本谁买回。人穷罕有好事者，生理萧条良可哀。水仙天暖但生叶，天寒始见花含胎。今岁广南颇风雪，冻伤无数桃与梅。水仙苦寒亦不发，安得一夜春气回。我心望春与花似，春来我心花亦开。
广陵老僧闻一以画扇见贻诗以答之,明末清初,屈大均,老僧能琴复能画，八十四龄何潇洒。扇头贻我潇湘景，彷佛闻有飞泉泻。乞师即来一鼓琴，移将万壑寒松林。霜钟一醒青莲耳，流水长清太白心。
修复浮丘诗社有作,明末清初,屈大均,仙城三石三塿，似三神山随波流。地道潜通第七洞，朱明门户惟浮丘。浮丘丈人昔栖此，子乔吹笙翩来游。浮丘伯与浮丘叔，兄弟一罗而一浮。稚川来挹浮丘袖，丹井至今如龙湫。海神珊瑚一再献，珊瑚知自珊瑚洲。瀫阳浮丘结大社，吾越风雅凌中州。前掩曲江后海目，埙篪一一相绸缪。变乱以来遗响绝，后生不知分歌讴。抗风轩中失领袖，诃子林里谁赓酬。别裁伪体遍里巷，汉唐规矩同寇雠。泰泉弟子多古调，兰汀青霞居其优。我今欲作钟吕倡，欲得二三黎与欧。南园东皋总荒草，坛坫复有浮丘不。招携诸君理芜秽，胜事更与仙灵谋。曜真之天再开辟，泉源福地持咽喉。
次和惠州王子千太守初入罗浮宿冲虚观用东坡同子过游罗浮韵并以为寿,明末清初,屈大均,朱明曜真仙人京，太守入山天乐鸣。洞天日月一沐浴，碧鸡红翠生光明。天教太守主双岳，神君元是长庚生。药市酒田暮治事，琪花瑶草朝省耕。仁爱使民尽眉寿，岂徒一身聃与彭。东浮西罗恣攀陟，车轮蛱蝶同身轻。鲍女飞猿尚蹩躠，葛公哑虎徒狰狞。铁桥自可到银汉，玉柱何用探金庭。踏穷四百三十二，一峰一峰图且经。泉源福地置飞阁，真一法酒留丹铭。金马且复隐星宿，玉蟾岂必辞公卿。冲虚玉简多秘祝，先为苍生求太平。
王太守作见日亭成诗以美之,明末清初,屈大均,泰山鸡鸣始见日，罗浮夜半踆乌出。南溟自是阳明谷，十日所浴光洋溢。三足欲栖上下枝，天鸡惊起黑如漆。珊瑚之树即扶桑，曜灵家在鲛人室。牂牁大洋咫尺间，蓬莱一股何曾失。未暾峰峰见东君，六螭先指浮山云。金光直射散飞电，火轮千里烧氤氲。玄黄鸡子连珠似，五色鸿蒙分不分。罗山势与浮山并，见日有台当绝顶。泰山日观高不如，俯视朱天最空迥。台风每苦扶摇多，吹倒铁桥堕青冥。重造飞亭今有谁，惠阳太守才天挺。郁仪日日朝朱明，君为东道有馀情。导引重轮勤夙夜，寅宾两珥竭神明。昧爽沧凉好晞发，日华吐纳变金骨。羲和为尔再中天，不使白驹过倏忽。云衣霓裳日往来，文章更与炎精发。
罗浮对雪歌,明末清初,屈大均,峤南自古无大雪，况复罗浮火洞穴。山人不识冰与霜，白露少凝阴道绝。今年季冬太苦寒，雪花三尺如玉盘。麻姑玉女尽头白，四百缟素失峰峦。天气忽将南作北，层冰峨峨路四塞。浮碇冈头似白山，罗阳溪口成敕勒。千株万株松欲摧，梅花冻死无一开。北风惨吹笼葱裂，猿狖僵卧吟且哀。辟寒有方得仙客，斫取龙鳞薪琥珀。地炉烧出日轮红，天井迸来云箭白。咫尺空濛接海津，光摇宫阙失金银。玉作越王烽火树，瑶华飞满珊瑚身。天鸡夜半冻不叫，曜灵忍失朱明照。久伤乌羽坠重光，安得烛龙衔一爝。欲挽羲车力士无，穷阴苦逼岁华徂。麑裘不暖难消夜，坐拥瑶琴影太弧。
鱼缸,明末清初,屈大均,天南仲秋始清凉，使君高宴飞羽觞。鱼缸最小受涓沥，以予公荣非酒狂。宣成之间御窑器，年来仿古多精良。文渊酒魂化为土，陶家取作杯玄黄。鸡缸岂如鱼缸雅，兼金争购从鄱阳。泑如羊脂绝瑩白，丹青不敢污中央。烧出小鱼类榆荚，黑睛朱鬣浮生光。得酒噞喁若新水，四尾相逐何洋洋。生忧嘘噏鱼入口，合唇微饮贪闻香。涵泳飞华唼浮蚁，冬甘夏苦鱼先尝。缸中自是酒泉郡，鱼兮汤沐须醉乡。宁图溟渤恣潜跃，一滴两滴真濠梁。失水不忧忧失酒，相濡相喣樽罍旁。云沸渊流贵不息，兰生萼绿无参商。每君饮釂似乾泽，鲜薧倏忽成沧桑。青州露甜易州辣，一斟再酌苏吾僵。醇酿即是桃花水，糟粕亦乃鲲鹏乡。浊贤岂必清圣好，北酒诚比南醪强。我欲为鱼在缸里，金钩桂饵长无殃。一勺琼苏亦鲸吸，纤毫不惜居鱼秧。五石瓠瓢拙用大，何如用小蟭螟藏。蝉翼自能负嵩华，蜗角岂必争侯王。吞舟每忧值芥叶，漏网所贵同针芒。白小天然尚二寸，入缸已是寻龙鳇。我今非鲂亦非鲤，酒龙变化铢黍长。相随蠛蠓游曲糵，此乐谁知吾蒙庄。
初春六瑩堂雅集主人梁庶常出六瑩琴相示歌以纪之,明末清初,屈大均,主人花多开成行，入门白碧红绯香。华堂扫花燕嘉客，吴歌楚舞纷鸳鸯。酒伴张琴如绿绮，蛇腹古光玄雪起。太冥桐干含黄钟，彷佛落霞与流水。杯行未暇调清商，点徽转弄妨绕梁。大小鼙婆恐终曲，新声靡曼娱中肠。长清短侧俟他日，为君一弹欢未央。
韶石歌韶州太守席上作,明末清初,屈大均,使君五马从韶阳，春融开宴来仙羊。誇予韶石三十六，芙蓉一一摩青苍。韶阳千里尽奇石，各为根株森相望。箨龙拔地动千丈，大小削成纷圆方。瑶篸玉柱千万计，排立有时如堵墙。巨灵荡踏苦无力，岩岩铁壁当中央。使君拄笏韶石下，氤氲紫翠流衣裳。双峰左右接天阙，二楼高下临皇冈。重华对越俨精爽，二灵彷佛非鸿荒。神明沕穆合古乐，箫韶日夕深微茫。南薰再鼓解民愠，玉琴之外无陶唐。香炉宝盖试击拊，安知不可仪凤凰。无声之乐道所贵，期君肉味长相忘。
望夫石歌,明末清初,屈大均,二禺之峰七十二，中有石人立苍翠。望夫化作石嵯峨，留取贞心在天地。石公石姥洞庭西，合体休垂双玉啼。安得郎归亦化石，白云深处常相携。无情化石石难好，有情化石石难老。郎归会见石能言，招手天边待相抱。
精卫词,明末清初,屈大均,西山木，一日一枝衔未足。口血沾濡枝忽荣，化作扶桑向旸谷。扶桑枝枝有一日，一日未终一日出。人间十日不妨多，后羿弯弓休更弹。日光倘肯照心肝，但教烧得海水乾。海水乾时精卫死，魂作一金乌，与日相终始。
七夕后二日送王君还渠阳,明末清初,屈大均,双江合流何汤汤，左江右湖城中央。浮桥冲断望风雨，迟君一日开帆樯。炎云欲散苦未散，秋过七夕方微凉。平头交扇尚挥汗，解襟且复依林塘。君今拜亲留不可，八千馀里归称觞。阿兄晨羞弟夕膳，笑加匕箸因芬芳。紫芝老父两眉秀，白鹿仙人双耳长。明岁能来觐叔父，宝坻美酒多携将。惠阳郡楼一再酌，更看灵鹊填河梁。
口占赠谢七丈长松,明末清初,屈大均,罗浮七星松，曾化七道士。君是第几株，苍龙夭矫似。年方八十已大耋，问汝奇龄安所底。手种诸香成水沈，生结熟结多肌理。赠我太古根，枝枝含石髓。焚向南山垆，氤氲浸四体。
质古玩行,明末清初,屈大均,我之所玩无珍奇，玉杯玉盘佳人贻。珊瑚樱桃红多肌，以为笔格光离离。贫中往往乏名酒，杯无颜色焦羊脂。象箸纷纭作一束，山殽厌饫无香狸。雷惊花入纹参差，血牙鲜润徒空持。饥来儿女容惨淡，堂上旨甘安所资。赵生为我鞠躬执，子母钱家求毫釐。寄实于人不越宿，于托妻子怀忧疑。暴弃天物贵易贱，锥刀之末终何裨。韫椟不能沽不忍，须臾割爱含酸悲。况兼玉镇雕眠狮，初看绝似丹玻瓈。何年出自晋灵冢，蟾蜍书滴交光辉。昔人殉葬苦用此，宝华吐白虹霏霏。精彩溢流可照面，美人气见春含滋。血痕暗洒古花碧，水岩火捺同膏肥。藐姑冰雪久渗渍，苌弘朱碧争淋漓。珊瑚旧是烽火柏，赵佗铁纲千寻施。一本三柯献高帝，夜光欲然惊波斯。一年始黄三年赤，扶疏石上连根移。积草池中泣辞汉，流落石家人不知。多谢绿珠铁如意，为予击碎馀一枝。槎枒颇似鹿角菜，礧砢多节仍纷披。虫食琅玕小穿穴，洞见心赤如通犀。不知珊瑚雄定雌，或女珊瑚之孑遗。珊瑚之棁一萌蘖，尺寸亦作盘蛟螭。绿沈漆镂大小管，参两架取随高卑。犀植象跗恣偃仰，铜龙不插难倾欹。门庭免著太冲笔，笔床不用相撑支。一朝为质去书案，兔翰狐柱伤无依。栖笔寝牍自今始，泣别左伯兼张芝。馁在砚田耕不得，鬻文为活求者谁。君苗焚笔欲更学，陈汤掷笔思乘时。错刀粪土尔何物，令我推颓迷所为。锱铢仰面贾人子，彼贱丈夫何蚩蚩。一钱羞涩笑杜老，岂知百万囊珠玑。珠玑无用化鱼目，泥沙抛弃空骇鸡。妻孥朝夕作书蠹，食尽万卷仍长饥。鲋鱼只求升斗活，鹓雏遑与梧桐期。呜咽无言向珍宝，临分审视无瑕疵。鲛文鹅眼多盗铸，绀文赤仄忧吾欺。但求白镪救当厄，多寡敢望兼金赍。区区长物不自保，匹夫怀璧防灾罹。交情所贵在终始，遗簪故剑诚吾师。殷勤赎汝未容缓，恐遭点辱琼瑶姿。与儿辈处患玷缺，白圭再磨终不宜。紫榆文具谨扃钥，愿言什袭长孳孳。稍待竭力营阿堵，朱提或得微刀圭。凭君完璧复归我，被褐坏之毋迟迟。
赠惠阳俞别驾,明末清初,屈大均,罗浮多年无主人，惠阳太守今如神。公与卧治同清静，风流文采俱仙真。左江右湖日挂笏，讼堂无事官长贫。王祥声名起别驾，良二千石犹逡巡。股肱之郡贵公等，朱轓不日闲行春。芙蓉四百且登陟，葛洪鲍靓招为邻。
插木棉,明末清初,屈大均,乱插木棉乘大雨，无根易长珊瑚树。一枝一干似人长，明岁花如木笔吐。花比辛夷更大朵，开时半天红似火。纷纷赤玉杯，争向怀中堕。拾来堆成霞，狼藉芙蓉砂。苔阶扫不尽，萎谢仍芬葩。生长南州盛炎德，纯丹表里含光华。朱颜无命易憔悴，弃捐岂敢辞泥沙。
送朱上舍,明末清初,屈大均,汝兄峤南来可怜，故人不得相周旋。台门咫尺邈千里，相知何苦相天渊。汝今又归桐乡去，临分那得无缠绵。嘉禾我友十馀辈，汝兄第一胶漆坚。筜谷已往墓木拱，武功广汉皆黄泉。平生知己在梅里，白头存者多迍邅。汝行为讯缪天自，二李伯仲应归田。徐家复有磨镜者，季也亦诚生刍贤。鸳湖一别动廿载，人生倏忽真浮烟。富贵非时自知隐，文章无命谁求传。恋君一步一握手，赋诗金石聊相宣。汝才峥嵘亦奇辟，开元大历羞比肩。参差似兄腾笑集，埙篪同开风气先。逃唐归宋计亦得，韩苏肯让挥先鞭。大雅只今久沦替，吾衰难起黄初前。老岂争名向轻薄，自来可杀惟青莲。苦心经术作书蠹，五经纵横情所便。春秋已知非笔削，大易亦谓无方圆。十翼思返仲尼旧，三传欲将公谷捐。诗歌末艺任工拙，汉儒章句方拘挛。壮心慷慨尚复尔，时时自苦明膏煎。葛公中华倦游步，龙光欲骋聊高眠。故人倘询英霸器，为语奇雅犹芳年。
哭王处士,明末清初,屈大均,大江以南谁狂奴，故人未兴何所图。长身美髯气虓勇，叱咤可恨风云无。国亡甘作沐犊子，二十有六称鳏夫。亚匹管萧吾亦尔，英雄命苦成拘儒。每兄事君拜床下，疏巾单衣长与俱。托凤攀龙既已矣，拂衣且先归黄垆。姿才冠绝亦何益，天生我辈填沟渠。总揽国殇向地下，厉鬼亦可相驰驱。我今亦是鼓刀屠，老母天年哀已徂。无亲可事合从死，白头下殉同啼乌。哭君不脱衰绖往，抚棺非吊空号呼。平生慷慨共心胆，悲歌往往崩玉壶。君死狂言向谁发，只应天口长喑呜。
送季子扶两尊人灵柩归葬钱唐,明末清初,屈大均,为君歌弹歌，亲死不葬哀如何。桐棺暴露亦已久，越王台下乌鸢多。飞土可怜汝孝子，二人封树无蒿里。主丧未敢脱衰裳，日向黄肠泪如水。十数年来栖炎方，先人宅兆怀钱唐。归祔松楸遂丘首，精灵相逐佳城旁。崔瑗张霸阙遗令，止葬岂可依他乡。陈寿不归遭贬斥，知君及早事窀穸。裂书昔感故人心，推辇今蒙谁氏力。惠阳太守真申屠，归善令公亦范式。教营高燥赠多金，高义云天安有极。秋凉首路出台关，舒卷悲旌向北还。如堂定筑南屏上，物土依稀天竺间。我昨营坟已襄事，会当庐墓长憔悴。死作乌雏更断肠，生为猿子空悲泪。白马素车难送君，微茫望断西湖云。皋鱼哭处风萧瑟，声乱白杨谁忍闻。
题钱子濯足图,明末清初,屈大均,不濯缨，但濯足。不见沧浪清，但见沧浪浊。浊可濯兮何必清，清斯受辱浊斯荣。君今但濯无清浊，清浊都忘志即平。
蓑亭为飓风所摧,明末清初,屈大均,葵叶为蓑蓑在身，风吹不去长随人。蓑为亭子风不许，捲入空冥要吹汝。天生葵叶作君蓑，汝不被蓑蓑自去。蓑归来兮休乱飞，吾将以尔为毛羽。白茸茸兮似鹭鸶，伏芦花兮无人知。以笠为亭无不可，吾生无分居茆茨。
少谷 其一,明末清初,屈大均,早黏将及秋分熟，飓风吹去三分谷。今岁沙田又少收，一冬祗可充饘粥。耕不逢年奈命何，家贫幸未买田多。空惭妇子长饥汝，更使无衣带薜萝。
少谷 其二,明末清初,屈大均,去年阳月无壬子，留寒到春寒不已。一春况复阴雨多，冻与大冬冰雪似。诸花未见发根荄，兰叶才开三四耳。荷锄种豆且莫早，土膏虽动亦冻死。立春不得一朝晴，今岁农夫又已矣。白头饥馁复何极，苦与蛴螬争一李。于陵矫廉人尽笑，只有辟纑是知己。
沟壑行,明末清初,屈大均,岭南三月桐未华，柳才生发青鬖髿。緤布欲裁无棉絮，冷淘欲作无槐芽。雨多天乔皆烂死，一春花蘤失红紫。水潦不忧却忧旱，春雨未应逢甲子。农夫奔走争祈晴，吉贝豆苗伤已矣。已过清明十馀日，苦寒尚与龙荒似。餐眠谁问浣花翁，一日素书三四纸。抵死饥寒不忍言，甘心沟壑今如此。
食蕨 其一,明末清初,屈大均,雨多蕨芽肥不已，拳曲重重毛色紫。一夕雷惊总怒生，茎茎看与龙头似。畲人采得兼香蕈，殷勤持向从阳市。无人肯买充盘餐，多为性寒损肌理。清斋我久绝膏腴，不为逃禅学妙喜。高堂往日好伊蒲，野蔌山肴思所嗜。肉味乾濡未忍甘，姜桂相滋今疾止。鸡豚无复佐晨羞，蔬食从今至没齿。寸寸春葱总断肠，枝枝冬笋休生矣。
食蕨 其二,明末清初,屈大均,昔人食薇不食蕨，食蕨能令心断绝。蕨生一一应猿啼，猿啼一声蕨已齐。千茎万茎况雷雨，一夜穿尽春山泥。猿啼多处蕨无数，泪痕一一应沾汝。汝生何苦傍猿边，猿易断肠生太苦。枝枝亦是断肠枝，下箸令人悲复悲。我今无薇更可采，薇兮要汝长疗饥。蕨寒薇暖薇应食，薇食令人好颜色。夷齐食薇得三年，不死多因薇气力。首阳一去薇香传，人言夷齐古薇仙。薇生黄农虞夏代，不生今世因无贤。我今食蕨当食薇，薇与蕨忘无是非。恍惚闻猿啼左右，思与猿同三峡归。我生与猿同性命，化为蕨兮即清圣。断肠久矣不须啼，情返无情期得正。猿之所在即多蕨，故食蕨能令人悲。
杜鹃峰作,明末清初,屈大均,浮山顶上花万千，一峰花独多杜鹃。色兼蓝紫与黄者，绝少殷红猩血鲜。开时无叶但枝干，槎枒屈曲相钩连。浮山旧多海底树，岂铁珊瑚风吹坚。定知不是子规血，不然望帝成神仙。春心已得丹砂化，蚕丛旧恨都弃捐。谢豹亦作捣药鸟，口中长吐瑶池莲。开多黄色得中气，与金芙蓉争光妍。西蜀安得有此种，啼痕沾湿迷荒烟。斑斑胭脂自太古，那能化碧沉重泉。龙为鱼兮谁不苦，潇湘之竹同烦冤。噫吁嘻，潇湘之竹真烦冤。
赋为王紫诠使君寿兼送迁任川南,明末清初,屈大均,使君一作罗浮君，亭开子日当飞云。要与岱宗日观敌，三更已见金乌踆。南溟咫尺即旸谷，吐纳不外扶桑暾。礼接曜灵本天职，朱明况与台门邻。青冥绝顶作云搆，呼吸上通天帝欣。位置岂如赵汝驭，横翠拂松徒纷纭。白玉真人有宿契，梦中相命何谆谆。仙驾长在洞天里，朝元每夜同紫宸。前身或是鹤林辈，紫元紫华为高群。不然玉局一散吏，重来彷佛惊山䰠。翠羽屡逢铁冠队，青牛时开云篆文。梅花村口劝农罢，都虚坐啸长经旬。畲田无讼鞭挞废，白衣山子皆良驯。半遮水帘视公事，欲归官阁还逡巡。治行第一股肱郡，邻邦疾苦兼咨询。荐章谓良二千石，荣迁忽向泸江滨。鹅城父老日奔走，乞留绯鱼丰湖漘。白石争求鲍太守，荔支宁数陈将军。黄龙诸仙亦惆怅，碧鸡鵔鸃皆酸辛。哑虎将出负书簏，啼猩亦欲攀车轮。玉女奉饯酥醪酒，麻姑泪沾蝴蝶巾。铁桥石柱黯无色，餍饫珠玉犹嫌贫。一峰一匹锦绣段，四百三十愁未均。争留大夫作生日，石楼星精来老人。八十九条瀑喷薄，二十四种芝轮囷。玉源为君作膏泽，瑶石为君铭功勋。丹成已坚黄金骨，婴姿孺貌长韬真。此行剑门历艰崄，如乘龙蹻凌苍旻。舟上瞿塘利风水，旌麾高拂瑶姬裙。巫山十二为我数，一峰不肯相嶙峋。定贪暮行香雨去，芙蓉飞坠知横陈。天上王郎谁识得，烟霄一下婴埃尘。子晋且停白鸑鷟，方平休跨黄麒麟。阴功即是稚川药，至道惟凝姑射神。孟夏陶陶盛发育，初度令节丛嘉宾。安石榴吹丹灶焰，麝香萱吐华堂禋。阿翁红肌兼绿发，在家常醉田盘春。那能方朔至青鸟，安得琴高来赤鳞。王乔飞舄正杳杳，王阳叱驭方駪駪。昔为刺史今岳牧，神仙自来多外臣。日月薄蚀要补救，云电屯难需经纶。四海饥溺未由己，百蛮痌瘝先在身。夜郎君长亦游戏，未忍鄙夷斯苗氓。会将礼乐变殊俗，尽令猡缅知同伦。有教岂分人兽类，但含血气皆尊亲。永宁居之亦何陋，咽喉三省劳才斌。诸葛治蜀虽多猛，庄蹻开滇元用仁。清廉得垂橐橐去，绝胜养砂成金银。代偿逋赋更破产，肯持南物过峨岷。脂膏毛米不濡润，斯道绝响今复振。与予金石交已定，六年相对忘衣鹑。但怜华采似鳷鹊，未嫌疏野同䴥麇。此行巴渝不偕去，参差儿女牵婚姻。簸弄明珠我亦得，婆娑海水公无嗔。终然相寻踰白帝，川南取道过金潾。勉赓白盐赤甲赋，祗愁笑破花翁唇。杜陵放翁汝勍敌，将来鼎跱成三分。才华绝世不入蜀，争得奇险篇篇新。雄浑奡兀尽神变，要令鬼哭吾吟呻。五丁在手苦开凿，天然不露秋毫皴。知君拔山笔力大，此番冥搜天地根。乱挥三峡恣澎湃，细写千嶂穷氤氲。锦江桃色染笺纸，遗我作草龙蝹蝹。书君怪丽句千万，散为天花飞九垠。祗恐管城不能给，紫毫抽尽东郭㕙。
合江楼宴集次苏长公韵,明末清初,屈大均,洋洋乎水何美哉，合似罗浮不复开。天下朋友之胶漆，安得尽似双江来。登临风日正清美，长啸休惊鸥鹭起。使君醇醪自宝坻，倾作金波逐江水。一杯明月一杯新，明月笑我非仙人。仙人未有不饮者，更须沉湎罗浮春。
糠覈行赋赠陈子,明末清初,屈大均,美丈夫，一身之外衣食无。糠覈之肥白如玉，英雄亦多冰雪肤。貌如好女发鬒美，魁梧奇伟乃如此。逃秦一任四衰翁，兴汉只须两孺子。君今长大宁长贫，且先辟谷同仙人。自古王孙要饥绝，壶浆岂必求交亲。读书只是学黄老，阴谋实伤天地仁。其间名世端不尔，与君儒者元多珍。
分笔行,明末清初,屈大均,故人遗我湘江管，花纹斑驳琅玕满。五儿分取作真书，女仿曹娥花露盥。我日临池学擘窠，伯英弟子草书多。安得吴兴真紫颖，千枝挥洒换群鹅。
银河曲,明末清初,屈大均,万里银河接凤城，迢迢怅望不胜情。生作仙灵偏独宿，天公何苦累双星。为天耕织辛勤绝，一年一夕还呜咽。谁言天上暂生离，胜似人间长死别。人间死别又吞声，泪逐银河地下倾。荷鼓有妃仍命薄，匏瓜无匹肯心平。相隔盈盈才一水，何如泉路数千里。紫圭烟化绿珠沉，再见容华终已矣。清浅河精本易乾，何须乌鹊日盘桓。填河肯用支机石，会见桥飞胜羽翰。将牛更饮银河尽，天罪多情应不忍。本是牵牛贵莫当，化为沐犊穷堪悯。玉手回旋作七襄，长空日夕锦霞张。难将绮绣偿天债，皇穹何不重文章。浣纱水冷谁知汝，胍胍灵仇不得语。龙镳不解逐浮槎，逃向人边依海渚。双精曾降黄姑地，金篦划河阻天使。河名百沸至今传，牛女有祠人尽祀。窃药嫦娥路不迷，蟾兔宫中容叛妻。不闻天帝罪奔月，天仙偏遣守空闺。香华既有芳祠在，七夕不须针缕待。丈夫况作馆甥来，帝子应教须女代。女儿乞巧且逡巡，巧得蟢丝祗误人。宝家枉自回文妙，卢女虚传飞盖神。指间织锦称机绝，岂是星光长照身。缣素不劳分丈尺，旧人争得白头新。自古才贤罕嘉耦，生逢寡宿难消受。安仁悼俪为姿研，诸葛求婚须貌丑。而今倘欲娶姬姜，先乞双星与年寿。
草书歌赠蓝公漪,明末清初,屈大均,公漪爱我草书好，画成即遣作今草。角扇屏风总不辞，龙蛇飞动为君扫。古来草圣称张芝，神变无方吾所师。点画精微尽天纵，岂惟劲骨兼丰肌。二王笔精复墨妙，思极天人无不肖。率意超旷我亦工，研精体势未知要。汉人遗法久无传，用笔从来贵极圆。怀素颇得草三昧，夏云随风任盘旋。米芾神锋每太峻，大黄远射力愁尽。张旭颠草虽自然，亦伤雄壮终非晋。我今学草常苦迟，未能变化犹矜持。裙滑无多羊氏练，水清安得伯英池。伯喈作书必纨素，欲购千端与毫兔。仲将如漆墨盈箱，左伯光妍纸无数。为君乱作一笔书，心手窈冥随所如。蛟龙拿攫恣夭矫，骤雨飘风教有馀。秾纤折衷更精熟，每日淋漓须百幅。君之散隶亦入神，以之相易须神速。君有尊人草篆精，凡夫赵氏同飞名。故君法书具清识，感激知己深余情。笔力会当友造化，安得闭门日多暇。右军筋骨亦精心，与君八分早相亚。
读先祖沧洲处士诗集,明末清初,屈大均,八十婴儿慕，如翁世所希。苏耽今化鹤，莱子尚留衣。仁孝传桑梓，文章映少微。无能歌祖德，手泽泪空挥。
清明展先府君墓 其一,明末清初,屈大均,蕨薇留寸草，桑梓别经年。积雨崩丘垄，名山失简编。大招空有赋，薄祭竟无田。洒尽皋鱼泪，苍茫对昊天。
清明展先府君墓 其二,明末清初,屈大均,昨梦犹尝药，凄凉夜月中。江山精爽在，伏腊几筵空。攀柏徒悲泣，吹箫尚困穷。未能庐墓左，王事正西东。
清明展先府君墓 其三,明末清初,屈大均,报国无三略，违亲有五年。空将禾黍泪，滴向蓼莪篇。海阔迷龙驭，山长断马鞭。茫茫移孝日，难别此黄泉。
清明展先府君墓 其四,明末清初,屈大均,雨露悲寒食，丘中宿草萋。蘋蘩无妇采，乌鸟向人啼。勉继春秋志，高求海岳栖。右军能誓墓，此地蕺山齐。
北游初归奉家慈还居沙亭作 其一,明末清初,屈大均,苏耽成道返，阿母大欢娱。何意天边月，还为掌上珠。白华长抱蒂，朱凤更将雏。日夕流霞献，慈颜似鲍姑。
北游初归奉家慈还居沙亭作 其二,明末清初,屈大均,久客边州里，初归涨海滨。三迁忧老母，九死愧先臣。深爱存颜色，微忠托隐沦。帘前双燕好，挟子献青春。
北游初归奉家慈还居沙亭作 其三,明末清初,屈大均,涕泣辞京国，间关出战尘。发肤归父母，薪胆献君臣。逃墨因多难，成仙未是仁。蛮江葭菼外，此日复垂纶。
北游初归奉家慈还居沙亭作 其四,明末清初,屈大均,五岳游难遍，归来复闭关。祗因恋慈母，不忍住深山。草长多麋鹿，江清有白鹇。物情皆慕侣，吾亦倦知还。
北游初归奉家慈还居沙亭作 其五,明末清初,屈大均,白尽高堂发，秋霜满海天。早营乌鸟养，莫恋沃洲禅。井邑烽烟里，山河战伐边。绝裾谁忍再，空有壮心悬。
家园示弟妹 其一,明末清初,屈大均,先人好种药，遗我神农书。与子理尝业，参苓带雨锄。道从多病入，力是耦耕馀。莫叹生涯拙，韩康此隐居。
家园示弟妹 其二,明末清初,屈大均,两妹年俱长，家贫织素丝。月分朱火冷，风引玉琴迟。烟雾怀秦女，兰荪佩楚辞。隐居应有服，黾勉霸陵期。
奉母人泷州避难寓从弟之姻林氏馆有赋 其一,明末清初,屈大均,白鹄从其母，东飞琼树柯。苏仙频避弹，炎女未填河。反哺求粱稻，孤生念茑萝。昏姻维尔故，留托泰山阿。
奉母人泷州避难寓从弟之姻林氏馆有赋 其二,明末清初,屈大均,衔草鹿鸣麑，呦呦春涧西。介推惟负母，弘景未归妻。遁世心无悔，游仙路不迷。泷州山水好，兄弟且相携。
登浴日亭,明末清初,屈大均,月明南澥阔，中夜气鸿濛。万马奔旸谷，双螭御祝融。日轮飞上下，澥市动虚空。谁与同晞发，沧凉若木东。
海上,明末清初,屈大均,海上青山好，东西耸二樵。三秋观海日，半夜逐江潮。宫阙金银在，仙人素手招。何当共徐市，一去十洲遥。
鹤舒台,明末清初,屈大均,英雄多羽化，高尚更安期。岂乏留侯舌，差为霸者师。登台驾玄鹤，涉海握神芝。父老菖蒲会，千秋空尔思。
从轩辕宅入迷居洞,明末清初,屈大均,晓起蕊珠峰，行行花影重。林乌飞落月，山鬼啸寒钟。野饭芝泉冽，秋衣竹翠浓。昨宵逢道士，疑是七星松。
宿金沙洞,明末清初,屈大均,谷口雨霏霏，樵苏向晚稀。寒花秋尽发，孤鹤夜深归。松定闻泉细，峰高见月微。幽怀如有待，竟夕倚岩扉。
黍珠庵晚眺,明末清初,屈大均,松子落纷纷，樵歌隔水闻。秋花迷磴道，石窦出风云。葛令笼䈡笛，麻姑蛱蝶裙。相逢欢未尽，日暮铁桥分。
自英德至浛洸道中作,明末清初,屈大均,一县尽奇峰，参差削玉蓉。人烟含乱石，瀑影出寒松。空翠飞犹湿，馀花落尚秾。乱同樵女渡，洸口暮闻钟。
舟上连州 其一,明末清初,屈大均,路入涟江远，愁闻是鹧鸪。草深迷两岸，云涨似重湖。古木撑崖坠，惊流挟石趋。拂舟萝带乱，攀折自嬉娱。
舟上连州 其二,明末清初,屈大均,时时川路尽，峡转复天开。舟掠飞崖过，帆穿落木来。鸟声多在水，人迹半生苔。不寐因明月，宵深自溯洄。
舟上连州 其三,明末清初,屈大均,舟小愁炎热，迟回乱石间。眠篙双女苦，坐钓一人闲。水响知滩至，林昏羡鸟还。时来思用武，前路耐间关。
舟上连州 其四,明末清初,屈大均,峰峰相角立，奇石满空中。山雨夏多白，江霞秋更红。鱼虾三峡异，妇女一罾同。数舸沿明月，歌传水帝宫。
舟上连州 其五,明末清初,屈大均,乱流争一壑，风傍水门多。石势随云落，滩声杂雨过。只须秋月好，终奈暮猿何。不寐同渔父，洲边弄芰荷。
舟上连州 其六,明末清初,屈大均,半壁划青冥，双流倒翠屏。天从江口出，雨以峡门扃。独夜歌山鬼，无人见野萤。微风林外过，彷佛芷兰馨。
舟上连州 其七,明末清初,屈大均,不妨滩石乱，溪女解篙舟。舟似腰肢折，篙随瀑布流。水声惊万壑，林气似三秋。风小帆频落，沿洄未免愁。
过清远诸滩,明末清初,屈大均,沿溯频无路，滩门雨不开。谁从千仞壁，飞下一舟来。天逐青峰转，人随白鸟回。数声渔父笛，忽起望夫台。
望五老峰,明末清初,屈大均,飞翠如烟雨，秋来山色浓。夕阳一返照，明灭金芙蓉。独啸此亭月，将寻何处钟。石门精舍近，蚤晚巢云松。
紫霄峰,明末清初,屈大均,言携青玉杖，千折上云霄。石镜通秋月，兰泉应海潮。窗开三楚小，帆落九江遥。一片洪荒色，天风吹不消。
开先寺楼作,明末清初,屈大均,向夕楼中卧，天风忽起西。不知吹瀑水，飘落几重溪。窗小云争入，林深雪已迷。无人爱幽独，来共听猿啼。
望钟山,明末清初,屈大均,一脉茅山至，苍苍烟雾浓。神宫开六代，王气出中峰。万古君臣始，九天楼殿重。卧碑当辇路，春草未曾封。
送客,明末清初,屈大均,莫上高台望，无穷是楚云。旧游稀白发，独往易斜曛。木落诸峰见，山空一叶闻。祗应盘石上，闲坐对秋分。
木末亭拜方正学先生像,明末清初,屈大均,宗臣遗像在，对越孝陵云。周礼难为国，姬公竟负君。龙蛇迷旷野，日月在孤坟。莫问三杨事，忠良道各分。
寄龚柴丈,明末清初,屈大均,我有罗浮月，长悬四百峰。期君来玉涧，拂石听霜钟。五色麻姑鸟，千年啸父松。相依当岁宴，不复寄芙蓉。
灵谷探梅 其一,明末清初,屈大均,往日园陵畔，千株间白云。芳馨灵谷寺，灌溉羽林军。乱点钟山翠，争衔麋鹿群。高皇多手泽，如雪日氤氲。
灵谷探梅 其二,明末清初,屈大均,见说钟山麓，当年万树斜。谁将辽海雪，来折汉陵花。冷月含边笛，阴风散暮鸦。数枝当辇路，不忍吐瑶华。
灵谷探梅 其三,明末清初,屈大均,几树傍朝阳，犹承日月光。白头宫监在，攀折荐高皇。上苑樱桃尽，华林苜蓿长。春风空有意，先到独龙冈。
吉祥寺古梅 其一,明末清初,屈大均,受命生南国，孤根不可移。寒光含雨雪，元气在茅茨。空寂无人见，芳馨祗自贻。上林松柏尽，珍重岁寒期。
吉祥寺古梅 其二,明末清初,屈大均,一夜东风拂，春回半死根。瑶华答霜雪，硕果孕乾坤。岂有山川秀，居然鸾鹤尊。惟应招隐士，来此日攀援。
吉祥寺古梅 其三,明末清初,屈大均,枝枝经百折，终不畏冰霜。到地花仍发，横空影自长。月中那可得，人外始闻香。夜夜难为寐，因君拂石床。
吉祥寺古梅 其四,明末清初,屈大均,山中长自傲，不愧此寒饥。冰雪归玄鬓，乾坤寄缟衣。朝随晴日放，暮作白云飞。一自冥心坐，闻香每发机。
吉祥寺古梅 其五,明末清初,屈大均,白云开半树，香已遍晴春。明月曾无夜，空山岂有人。风惊飞瀑断，雪洒落花匀。坐久石床暖，氤氲一气新。
福兴山中古梅 其一,明末清初,屈大均,念是先朝物，风雷不忍侵。桐焦空有尾，竹老已空心。以道酬泉石，无言阅古今。几宵明月上，为子动瑶琴。
福兴山中古梅 其二,明末清初,屈大均,一花开混沌，静者最先知。雪满空山夜，云生绝壁时。幽光溪四照，素影鹤相持。辛苦传春信，阴风莫太吹。
紫峰阁梅 其一,明末清初,屈大均,绝壑春难早，鸿濛养有馀。光生无月处，香在未花初。入石僧同定，横溪客自疏。年年紫峰阁，为尔一踟蹰。
紫峰阁梅 其二,明末清初,屈大均,夜夜空林里，相看冻不归。坐残千嶂雪，添尽五更衣。结侣如园绮，为餐当蕨薇。无人爱幽独，于此共忘机。
燕京述哀 其一,明末清初,屈大均,先帝宵衣久，忧勤为万方。捐躯酬赤子，披发见高皇。风雨迷神驭，山河尽国殇。御袍留血诏，哀痛几时忘。
燕京述哀 其二,明末清初,屈大均,谁使黄巾乱，乾坤满战尘。寇雠原赤子，将帅半清人。抚字无良策，诛求损至仁。君王频罪己，钟鼓不遑陈。
燕京述哀 其三,明末清初,屈大均,无端招抚策，群盗藐王师。一自潼关失，频令紫极移。至尊催战急，司马督兵迟。可惜舆尸拙，三军食尽时。
燕京述哀 其四,明末清初,屈大均,求言空下诏，谁解圣明忧。隔岁降章去，当关内使留。恩威俱致乱，臣庶不同仇。草野惭无补，终身涕泗流。
燕京述哀 其五,明末清初,屈大均,万岁山前树，无春到澥棠。宫云空漠漠，沟水自泱泱。天地馀蒿里，龙蛇有白杨。陇西鹦鹉在，何处问君王。
燕京述哀 其六,明末清初,屈大均,阴雨煤山树，君臣各一枝。内城吹角急，前殿击钟迟。玉辇迁无路，珠丘筑几时。可怜燕父老，弓剑至今悲。
燕京述哀 其七,明末清初,屈大均,岁岁逢寒食，西山哭圣明。股肱无稷契，涕泪有皇英。涿鹿何曾战，髯龙不下迎。凄凉阊阖外，落日动边声。
恶少,明末清初,屈大均,长箭短刀鋋，幽并恶少年。马头悬落日，鹰眼射高天。并饮桃花店，齐弹白纻弦。胡姬量酒罢，调笑索金钱。
朵颜,明末清初,屈大均,朵颜西部落，屯牧黑河滨。吹角呼山鹿，弯弓向路人。马肥燕地草，裘拂蓟关尘。欲共裨王去，江南踏好春。
宝勒,明末清初,屈大均,宝勒五花骢，骄嘶天育东。久辞关塞雪，共舞绮罗风。金埒沙尘细，春槽苜蓿红。只愁安乐后，无力逐英雄。
沙河 其一,明末清初,屈大均,湿馀诸水落，南北作沙河。夹岸离宫起，飞桥御辇过。巩华天险在，威漠羽林多。此日馀烟树，徘徊奈夕何。
沙河 其二,明末清初,屈大均,汉帝朝陵日，沙河驻翠銮。宸楼春水上，玉几白云端。重镇军都拥，长城下口盘。自天来叠嶂，龙虎万年安。
沙河 其三,明末清初,屈大均,展思宫殿在，创自肃皇年。列圣焄蒿色，诸陵松柏烟。黄花通御气，紫塞振长鞭。一路金汤固，真人自守边。
沙河 其四,明末清初,屈大均,三宫悬大漠，九塞扼居庸。羽卫何曾战，丸泥本可封。诸珰争揖盗，万国失从龙。辇路沙河曲，萋萋烟草浓。
昌平道中 其一,明末清初,屈大均,落日昌平道，愁从关塞归。九门吹画角，万户捣寒衣。伏草黄狐啸，衔芦白雁飞。朝宗桥下水，呜咽出金微。
昌平道中 其二,明末清初,屈大均,可怜陵寝地，千里草离离。二水沙河在，双桥御道移。水泉边马识，风候野驼知。亦有城头月，苍苍似汉时。
天寿山 其一,明末清初,屈大均,燕山连紫塞，千里抱长安。北锁天关险，东襟渤澥寒。龙文犹五色，凤势必千盘。寂寞裬恩殿，孤臣掩泪看。
天寿山 其二,明末清初,屈大均,文皇当正脉，列圣绕中峰。地作诸华福，山为五岳宗。东西金殿起，左右宝城重。云气如宫阙，高高护六龙。
天寿山 其三,明末清初,屈大均,岂意千秋后，空馀龙凤门。白狐登御榻，青犊入文园。玉砌磨刀坏，银泉浴铁浑。雍门无限泪，沾洒列朝恩。
天寿山 其四,明末清初,屈大均,万壑松楸尽，园陵锁寂寥。空馀龙虎抱，似有鬼神朝。银海阴风落，珠尘细雨飘。天南霜露思，极望草萧萧。
天寿山 其五,明末清初,屈大均,辇道哀湍激，神楼晚日悬。九龙无彷佛，群鹤尚联翩。玉盌沦秋草，珠帘落暮烟。白头宫监在，相对泪潸然。
天寿山 其六,明末清初,屈大均,北极钩陈出，西山寝殿移。香炉销兽火，宝帐挂蛛丝。山枕黄花戍，泉通太液池。守陵馀几户，犹是羽林儿。
天寿山 其七,明末清初,屈大均,夹道云龙柱，横空日月楼。金波鳷鹊动，玉气白虹浮。命可中华永，功为万古谋。丰碑无一字，瞻仰泪频流。
天寿山 其八,明末清初,屈大均,十道穿桥水，千林拂殿枝。飞腾神马在，兴废石人知。盗火烧香峪，妖云压玉墀。边墙虚内外，无计护罘罳。
天寿山 其九,明末清初,屈大均,二井东西在，诸妃墓未崩。国朝稀殉葬，宫女少陪陵。雨为斑泪滴，云似綵衣凝。终古闻瑶瑟，凄凄怨不胜。
天寿山 其十,明末清初,屈大均,陵冢纷相望，先皇骨肉留。小王陪玉匣，贵主接珠丘。衔石瑶姬恨，吹笙子晋愁。白杨风飒飒，谁与奠清秋。
银钱山 其一,明末清初,屈大均,银钱苍翠里，先帝有攒宫。衰草萦金缕，高天堕宝弓。辽阳来猎火，秦地起悲风。心共桑乾水，千秋绕汉宫。
银钱山 其二,明末清初,屈大均,不及东西井，峨峨享殿开。单于封树去，故老岁时来。万古啼乌怨，三秋落木哀。中涓陪玉匣，谁奠白蘋杯。
银钱山 其三,明末清初,屈大均,渴葬春秋恨，干戈礼未成。一抔秋草满，万里朔云平。白日沉蒿里，青山断宝城。微臣有兰杜，何处荐皇英。
金山,明末清初,屈大均,路入金山口，丰碑野火焚。苔侵香水院，潭起黑龙云。岳势当燕去，河流入塞分。行人多再拜，天下大师坟。
居庸 其一,明末清初,屈大均,险绝太行北，居庸第八陉。长城横塞白，叠嶂逼天青。未可凭飞将，何当弃大宁。宣辽中路断，此地岂藩屏。
居庸 其二,明末清初,屈大均,崖石争盘束，羊肠不可攀。塔留番字古，城设汉军闲。小作弹琴峡，微开纳款关。中华无锁钥，辜负万重山。
居庸 其三,明末清初,屈大均,岭出居庸上，窥关若井中。水声千尺落，林响万山同。地许孤城扼，天教一骑通。悲风吹不尽，战血染沙红。
居庸 其四,明末清初,屈大均,北口连南口，双峰壁立多。峡山迷一线，陉水阻重河。间道松林在，潜军半夜过。繇来天险地，容易倒前戈。
岔道,明末清初,屈大均,八达资屏障，秋来鼓角雄。上都西路出，延庆北门通。马渴衔冰乱，狼惊入草空。宣宗游猎地，不与四楼同。
龙虎台,明末清初,屈大均,汉帝亲征日，扬威龙虎台。翠华回朔漠，天寿起蓬莱。太液桑乾接，佳城玉带开。万年宫树在，鸾鹤尚飞来。
八达岭,明末清初,屈大均,俯视神京尽，居庸若建瓴。出关愁草白，入塞喜山青。千帐牛羊绕，诸陵雨雪扃。元人南北口，此岭作藩屏。
宣府作 其一,明末清初,屈大均,往日多游幸，云州作帝家。离宫临雁塞，御气绕龙沙。青接明妃草，香传萧后花。羽林军散后，凄切任吹笳。
宣府作 其二,明末清初,屈大均,辽后多遗迹，人怜避暑宫。塞花明宝靥，边月满雕弓。二水桑乾合，三云大漠通。花园经上下，歌管慰飘蓬。
乌金,明末清初,屈大均,乌金营里市，马乳点茶香。汉女烧银鼠，蕃儿跨大羊。红颜如粪土，白骨作垣墙。向晚吹芦管，乌乌断客肠。
云州秋望 其二,明末清初,屈大均,八月大同秋，霜花满客裘。身随宛马壮，手以角弓柔。水胍驼能识，边声雁亦愁。纷纷风柳落，吹入望乡楼。
茶窝口,明末清初,屈大均,紫荆离十里，此处券门开。高垒资人去，重河拒马来。冰霜秋栗烈，砧杵暮凄哀。渐近悲歌地，风吹易水回。
寒食,明末清初,屈大均,萧条寒食节，蒿里草茫茫。岁月添黄土，英雄聚白杨。报仇寻豫让，驱马渡清漳。辛苦邯郸子，从今老战场。
邯郸道中,明末清初,屈大均,叹息丛台下，英雄日寂寥。战场无白日，旷野一秋雕。草没廉颇宅，云迷豫让桥。悲歌谁与和，归思晚萧萧。
信部,明末清初,屈大均,歇马风门望，襄州秋色开。太行盘钜鹿，漳水绕邢台。闾里聊为侠，皇天不爱才。当时赵几霸，谁继武安来。
边词 其一,明末清初,屈大均,边郡今无事，风吹杀气过。鼓鼙沉上谷，烽火断交河。子女穹庐入，金珠大马驮。蒙恬城下骨，夜夜听笙歌。
边词 其二,明末清初,屈大均,草长迷青冢，冰消见白台。汉儿吹角去，羌女打毬来。牙帐山山卓，雕旗处处开。诸王分六角，会猎向龙堆。
边词 其三,明末清初,屈大均,暮冬寒凛洌，出口唾成冰。肌肉愁风割，胡髯苦雪凝。边声吞鼓角，战火接园陵。向夕庵庐宿，凄然泪满膺。
边词 其四,明末清初,屈大均,积冰千万里，北极是寒门。八月黄榆尽，三春白草繁。无衣凭戍火，不守惜边垣。处处开横帐，笳声梦里喧。
边词 其五,明末清初,屈大均,黑峪无人迹，天寒鸟兽饥。冰残狐不渡，雨暗雁犹飞。破屋馀烟火，孤城隔翠微。迢遥西澥子，时见猎人归。
边词 其六,明末清初,屈大均,鹰隼秋轻疾，风霜激羽毛。逐禽千里远，卓马万山高。雁膳餐偏饱，驼封卧不牢。胪朐河畔月，夜影恋征袍。
边词 其七,明末清初,屈大均,弓马疾如飞，将军秋打围。狼头悬大纛，蟒锦制戎衣。犯雪过疏勒，冲风下武威。归来献王子，獐兔尽鲜肥。
边词 其八,明末清初,屈大均,日幕归千骑，骄嘶靺鞨风。卢沟衰草外，督亢乱云中。鞍上齐倾酒，营前各祭弓。誇称小郎主，射得一黄熊。
边词 其九,明末清初,屈大均,伊昔临洮战，几擒吐谷浑。将军频失道，天子不垂恩。豺虎无声过，城池几处存。空馀青海月，长照黑山魂。
边词 其十,明末清初,屈大均,落日在龙城，羌儿向柳营。弯弓窥汉月，吹笛作秦声。天似穹庐覆，风从班马生。当年霍骠骑，一剑此横行。
边词 其十一,明末清初,屈大均,渴饮家驼乳，寒披野马裘。书生贪射虎，战士喜椎牛。风动河冰裂，烟含塞日愁。但令扫雠耻，不必取通侯。
边词 其十二,明末清初,屈大均,夜夜眠庐帐，朝朝控橐驼。边沙尝似雪，塞水忽成河。战士黄羊饭，筝人白马驮。威名想蓝玉，铁券勒功多。
吴门逢京兆杜子赋赠 其一,明末清初,屈大均,我爱秦风劲，无衣不自谋。美人居板屋，女子解戎辀。岳走三峰势，河吞八水流。君从关内至，意气正横秋。
吴门逢京兆杜子赋赠 其二,明末清初,屈大均,姑苏秋月夜，歌舞乱如云。我亦吹箫至，吴王不可闻。徘徊金虎迹，想像水犀军。泉下三千剑，光芒尽在君。
同杜子入秦初发滁阳作,明末清初,屈大均,天晓滁阳望，苍茫大野开。风威肃人马，烟色惨墩台。慷慨无衣赋，艰虞不世才。平生一匕首，为子入秦来。
中都 其一,明末清初,屈大均,王迹兴闾巷，天威奋布衣。三章开草昧，一战扫金微。城阙中都在，人民奕世非。谁令原庙树，零落向斜晖。
中都 其二,明末清初,屈大均,高皇汤沐色，浩荡楚天开。南北风云会，春秋玉帛来。灵旗龙陟降，王气凤盘回。根本岐丰旧，还期辟草莱。
凤阳 其一,明末清初,屈大均,神阜是凤阳，瓜瓞接天长。仁祖勤耕稼，文孙肃禘尝。涂山盘寝殿，淮水入宫墙。白首哀遗老，依依陵树旁。
凤阳 其二,明末清初,屈大均,地插群峰翠，天垂四野青。皇基犹气象，帝宅自精灵。禾黍侵周道，貂蝉壤汉庭。卧碑谁与守，臣仆日凋零。
具茨,明末清初,屈大均,帝受神芝箓，天开大隗宫。白云迷七圣，黄盖导双童。有象成金鼎，无为合上穹。龙颜如皦日，瞻望具茨东。
硖石道中,明末清初,屈大均,天险雒阳西，临关万岭低。冰坚人马滑，云暗驿楼迷。竦石频当谷，飞梁忽接溪。几家陶穴住，烟火暮凄凄。
阌乡道中呈杜子,明末清初,屈大均,中条高积雪，太华远横云。初日光相乱，芙蓉望不分。冰开河艇过，风起岳钟闻。明日苍龙岭，攀跻定与君。
登潼关怀远楼,明末清初,屈大均,山挟洪河走，关临隘地开。八州高仰屋，三辅迥当台。戍晚栖乌乱，城秋班马哀。茫茫王霸业，抚剑独徘徊。
西岳祠,明末清初,屈大均,地引黄河带，天垂太华旒。威灵扬白帝，肃杀散高秋。钟鼓存仙殿，云霞拜岳楼。凭将巨灵掌，万古荡皇州。
桃林坪,明末清初,屈大均,窈窕桃林峡，天如匹练垂。石门人独入，谷口马难窥。拂席飞泉湿，衔杯白日移。神仙亦尘垢，半壁玉棺遗。
车箱潭,明末清初,屈大均,潭水车箱满，潺湲春雨馀。上临毛女洞，中有渭川鱼。龙戛铜盘响，人临水府居。先朝遗玉简，灵气发芙蕖。
云台峰,明末清初,屈大均,闻道黄河底，云台一穴通。水帘横洞口，天井出空中。一接苍龙脉，双开白帝宫。三峰南咫尺，青翠更濛濛。
历千尺峡百尺峡诸崄至岳顶 其一,明末清初,屈大均,临崖垂半足，飞上岳莲端。玉井窥天小，蒲池弄月寒。白云吞万象，瀑水泻千盘。左右石楼敞，吾将寄羽翰。
历千尺峡百尺峡诸崄至岳顶 其二,明末清初,屈大均,飞梯何袅袅，千仞翠微边。路滑愁春雪，身轻堕紫烟。峡中稀见日，花里屡逢泉。早晚携妻子，同餐玉井莲。
青牛台访彭荆山,明末清初,屈大均,谁凿芙蓉翠，飞楼架此峰。千山围落雁，一脉度苍龙。日射黄河雪，天摇白帝钟。王孙游不返，此地种长松。
大雪西峰作,明末清初,屈大均,三峰莲皎皎，万壑雪濛濛。玉女花频散，仙人雾欲空。光摇高掌月，声乱紫霄风。天地茫茫失，骖鸾路未通。
渭川,明末清初,屈大均,渭源从鸟鼠，东走向黄河。势到潼关大，膏流沃野多。双桥像牛女，七水汇风波。往日皇威震，呼韩缓辔过。
三原人日作,明末清初,屈大均,春水流澌满，双渠接瓠中。桥横清峪阔，城倚仲山雄。游女骄人日，新妆俨汉宫。藏梅犹冻雪，著柳已光风。
初至雁门赠陈祺公使君 其一,明末清初,屈大均,雁门雄九塞，句注壮三云。开拓灵王业，驱除李牧勋。汉兵天上戍，羌笛月中闻。锁钥今公赖，威名回冠军。
初至雁门赠陈祺公使君 其二,明末清初,屈大均,武安方略在，烽鼓坐来消。犄角三关壮，凭陵万里骄。铙歌开乐府，羽猎会嫖姚。惨淡黄云外，天盘八月鹞。
陪陈使君游雁门山水 其一,明末清初,屈大均,斗绝开双阙，浮云莫与齐。一夫当贾屋，干骑阻磨笄。白草龙沙阔，黄天雁塔低。使君多古意，秋爽共攀跻。
陪陈使君游雁门山水 其二,明末清初,屈大均,派水重陉出，愁人独漉过。流离辞广武，呜咽入滹沱。欲把浮萍寄，其如饮马多。王公爱行潦，明信愿无他。
送田丈自代返秦将登华岳 其一,明末清初,屈大均,艰难随雨雪，边马急归心。赵塞辞句注，秦关向华阴。晴开天井阁，夜听羽人琴。两戒河山首，无令壮志侵。
送田丈自代返秦将登华岳 其二,明末清初,屈大均,春阴连朔漠，白日惨无多。喜别楼烦道，愁听敕勒歌。东峰襟玉女，西瀑泻黄河。最忆神灵岳，期君扫薜萝。
繁峙道中赠赵侯苍篆,明末清初,屈大均,三泉从太戏，西下作滹沱。白日秋来少，黄云战后多。弯弓随大猎，扣剑和清歌。回首人烟里，城楼接二峨。
闻雁,明末清初,屈大均,雁门无数雁，一夜尽南飞。我忆罗浮暖，难将雨雪违。愁来弄羌笛，梦里著莱衣。明岁梅花发，乡园归未归。
岁暮送李天生出雁门,明末清初,屈大均,雄关高柳北，鸿雁出其中。天井开句注，长城接大同。青苔馀战骨，白草失离宫。岁暮多风雪，愁君一转蓬。
答天生,明末清初,屈大均,蒲柳先秋落，河山异代倾。报恩无剑术，乞食有箫声。海鹤双栖少，边雕自猎轻。君怜慈母在，高义赠生平。
述婚 其一,明末清初,屈大均,岂意飘萍客，天涯得好仇。佳期牛女夕，独立凤凰楼。玉帛迎秦塞，笙歌入代州。威仪应敬尔，拜手荷天休。
述婚 其二,明末清初,屈大均,三星光邂逅，揽执合欢襦。天使朱弦续，人怜蕙草苏。鹿车归故里，鱼鲙奉慈姑。万里成婚媾，恩情良独殊。
述婚 其三,明末清初,屈大均,慈闱黄鹄苦，子舍白华贫。菽水凭诸弟，关山隔一春。乱离鸡在国，高尚亦依人。庑下须裘褐，相将作隐沦。
述婚 其四,明末清初,屈大均,霸陵能共隐，不复慕姬姜。乐我惟綦缟，娱亲在酒浆。心悬珠海月，泪洒雁门霜。愿作双鸿鹄，南飞返故乡。
初春代州作,明末清初,屈大均,二峪冰犹壮，三关草欲薰。积阴开白日，春色散黄云。帐小争人合，沙平猎马分。武皇诸乐府，遗响在罗裙。
广昌,明末清初,屈大均,此地蜚狐塞，神京一线通。长城带天末，古戍接云中。马踏三秋雪，鹰吟万里风。河流声太苦，应为客途穷。
浮图峪,明末清初,屈大均,石路飞狐入，天梯束马过。峰头千仞堞，峪口两重河。榆柳新秋少，牛羊落日多。往时高杀气，诸将此横戈。
紫荆关,明末清初,屈大均,天半旗台起，霞连落日黄。山开关路小，河绕塞垣长。蹴鞠将军戏，酡酥上客觞。夜来笳鼓动，凄切助思乡。
大同旅次,明末清初,屈大均,独宿天难曙，孤征日易曛。梦魂青冢月，涕泪白登云。书断随阳雁，笳连守冻军。代王宫咫尺，砧杵更愁闻。
边夜,明末清初,屈大均,万古明妃月，光含汉苑愁。吹来龙塞影，散作雁门秋。白露沾衣湿，天河接泪流。南飞鸿雁尽，何处寄离忧。
已恨,明末清初,屈大均,已恨关山阔，还愁鼓角悲。家贫难在外，年长易伤离。弟妹农桑苦，园林雨雪迟。梦中见慈母，白发总如丝。
代州夏日冯方伯招饮故大司马白谷孙公园亭即席赋 其一,明末清初,屈大均,何以炎洲翠，而辞大庾梅。因君有琼树，故拂羽仪来。峨口朝霞起，圭峰暮雨开。殷勤赋公宴，持以答金罍。
代州夏日冯方伯招饮故大司马白谷孙公园亭即席赋 其二,明末清初,屈大均,当年大司马，手植此蒲莲。池引滹沱水，堂开紫府烟。沙场功不遂，薤露恨空传。苔径馀行迹，劳君拂绮钱。
代州夏日冯方伯招饮故大司马白谷孙公园亭即席赋 其三,明末清初,屈大均,昔同浣纱女，弄楫太湖亭。南北穿莲叶，东西入洞庭。何期句注塞，亦有采香泾。无数芙蓉发，山光映水青。
雁门,明末清初,屈大均,雁门十八隘，天欲界华夷。主父长城在，蒙恬古戍移。雄图归竖子，王气走燕支。万古扶苏谷，泉声尚恨斯。
再送天生携家自代返秦 其一,明末清初,屈大均,他夕高堂乐，倾觞河汉边。天教儿女月，长在掌中圆。花萼连韦曲，田园傍渭川。从今衣带缓，宴会复何年。
再送天生携家自代返秦 其二,明末清初,屈大均,祝牧思偕隐，行行负戴难。青霞悲自郁，白首畏人看。朔雪先花发，炎风到海寒。鸡鸣频送尔，带梦上征鞍。
再送天生携家自代返秦 其三,明末清初,屈大均,招摇直双华，河伯汇三秦。泰时神明地，宗周礼乐人。霞流明月满，露浣白华新。不共千秋业，离居惜此晨。
平城,明末清初,屈大均,往日平城困，阏氏畏汉威。三军方彀弩，一角忽开围。娘子城犹在，陈平计不非。只今频月晕，谁复救龙旂。
将从雁代返岭南留别程周量 其一,明末清初,屈大均,汉垒悬高柳，胡门控太行。三年愁出塞，万里梦还乡。马陷浑河雪，裘沾白草霜。无才营菽水，萧杀一行装。
将从雁代返岭南留别程周量 其二,明末清初,屈大均,太华当秦阙，终南作汉标。图书藏玉井，儿女下青霄。信美非桑梓，言归逐海潮。三闾元隐士，费尔小山招。
将从雁代返岭南留别程周量 其三,明末清初,屈大均,高高峨口月，万里照边愁。白雁衔霜信，明河挂戍楼。庭闱南海隔，井臼朔天留。去住难为计，悲歌历九秋。
将从雁代返岭南留别程周量 其四,明末清初,屈大均,流落真无计，依人古所难。自怜因老母，不敢谢长安。骨肉归相保，关山去正寒。劳君治行李，歧路泣相看。
将从雁代返岭南留别程周量 其五,明末清初,屈大均,岂少簪缨客，无如桑梓情。相依期白首，此别见平生。孝友惭诸弟，诗歌慕两京。才华竟何益，早去事躬耕。
将从雁代返岭南留别程周量 其六,明末清初,屈大均,炎洲山水好，秀色满烟霄。与子为兄弟，东西若二樵。相怜皆翡翠，自媚一兰苕。此日京华隔，予行秋泬寥。
将从雁代返岭南留别程周量 其七,明末清初,屈大均,声诗满京国，大雅似君稀。不有黄钟奏，谁知白纻非。先公多乐府，西汉一音徽。更作离骚传，佳人志不违。
将从雁代返岭南留别程周量 其八,明末清初,屈大均,罗浮双岳峙，一半是蓬莱。风雨时离合，波潮若往回。宁无蝴蝶洞，不及凤凰台。文献曲江后，须君接武来。
答王阮亭,明末清初,屈大均,朝攀枫树吟，暮拂洞庭琴。楚客元多怨，淮王最赏音。先臣有芳草，移植罗浮阴。采撷沾行露，凭将答所钦。
答锡鬯,明末清初,屈大均,白日今谁照，途穷总苦辛。乱离难自食，高尚易违亲。水咽扶苏谷，花悬紫塞尘。凄凄知己泪，千载一沾巾。
马上,明末清初,屈大均,马上听横吹，征夫心最悲。边云多惨淡，陇水易流离。翠嶂盘陵邑，浑河绕岳祠。时艰思用武，未忍采华芝。
望田子,明末清初,屈大均,天寒宜射猎，君向大同川。紫兔悬鞍后，银筝在马前。沙城迷积雪，岳树出晴烟。日暮行人尽，关门待玉鞭。
赠楚客,明末清初,屈大均,声诗江汉始，莫谓楚无风。我祖离骚赋，人称小雅同。明珠贻下女，香草惠童蒙。之子荆南起，还将乐府工。
赠别颜修来 其一,明末清初,屈大均,斗柄垂双华，龙门控大河。精灵从此得，哀乐向来过。白帝开珠阙，苍龙引玉珂。登临吾与汝，万古一高歌。
赠别颜修来 其二,明末清初,屈大均,我忆炎洲好，乘秋返故乡。鹧鸪长向日，桂树不惊霜。别酒愁燕市，征车苦太行。青云君已达，应自惜圭璋。
同陈子游五台作 其一,明末清初,屈大均,公子追康乐，名山挟少文。觞浮二峨水，马蹴五台云。北岳连阴翠，黄沙似夕曛。酒酣能射虎，不必李将军。
同陈子游五台作 其二,明末清初,屈大均,并骑登岩岫，行行红叶深。五峰秋积雪，双瀑日穿林。孤鹤先知曙，神龙善处阴。先朝钟鼓在，草莽最惊心。
同陈子游五台作 其三,明末清初,屈大均,雪杂山花落，随风入翠微。冰崖愁马滑，霞壁羡猿飞。高尚何曾得，佯狂亦觉非。林泉殊可住，无奈隔庭闱。
答杜子,明末清初,屈大均,万里高堂月，光从涨海来。衣裘军幕冷，笳管戍楼哀。高举思黄鹄，娇歌厌落梅。音书频报尔，秋别白登台。
武安君庙,明末清初,屈大均,往日多奇阵，飞扬教射夫。守真如处女，出即扫林胡。伏腊三关泪，兼并百战图。代州祠畔月，英爽飒虚无。
唐晋王祠墓 其一,明末清初,屈大均,代北威名著，飞扬射马鞭。长安回帝驾，天祐纪臣年。三矢山河启，千秋俎豆悬。从来赐姓者，独有晋王贤。
唐晋王祠墓 其二,明末清初,屈大均,发愤收京阙，当时节度无。奸雄纷割据，父子一征诛。辇路迷秋草，陵门怨夜乌。三垂冈上泪，老去惜雄图。
唐晋王祠墓 其三,明末清初,屈大均,何代丹青妙，雄姿动武皇。精灵犹白日，弓剑已秋霜。石马嘶风急，沙河绕塞长。应州金凤井，霸气共苍苍。
九日,明末清初,屈大均,西风吹白雁，天半落秋声。感此无衣客，登高赋不成。并门横大漠，涞水绕长城。惜别那能醉，樽中酒自清。
赠故将军,明末清初,屈大均,无事客辽西，名王共角抵。飞腾空射虎，汗血枉成泥。苏武犹生子，要离已衅妻。无繇持报汉，愁向朔云啼。
晋祠 其一,明末清初,屈大均,风雷缠一水，松柏贯双溪。注向横汾北，来从悬瓮西。霸图烟漠漠，王迹草萋萋。蟋蟀催迟暮，王孙思欲迷。
晋祠 其二,明末清初,屈大均,一水称难老，交流出晋阳。东西穿古柏，左右结飞梁。报祀追桐叶，雍容见衮裳。金沙不可拾，月照一苍苍。
平刑 其一,明末清初,屈大均,全晋咽喉地，城横万叠山。西屏句注塞，东控紫荆关。砧杵三秋急，旌旗一代闲。天心元朔漠，临眺且开颜。
平刑 其二,明末清初,屈大均,塞垣寒太早，裘马凛秋分。山雪争初日，河冰乱白云。一关天上度，双角月中闻。故国南归好，无因逐雁群。
武灵王墓,明末清初,屈大均,威灵传主父，四战霸山东。六国朱旗却，三胡紫塞空。沙丘留大冢，夏屋失离宫。长技开中国，谁思骑射功。
送田子之应州,明末清初,屈大均,桑浑二水合，缭绕塔儿城。知远基王迹，沙陀起义兵。黄风吹日落，白草与天平。太守君知己，诗应奋夏声。
代州冯氏园亭赋呈主人杨冯甥舅 其一,明末清初,屈大均,叠嶂纷苍翠，随云渡水来。芙蕖方伯沼，杨柳尚书台。试马分金埒，流莺送玉杯。主人挟丝管，更欲画船开。
代州冯氏园亭赋呈主人杨冯甥舅 其二,明末清初,屈大均,花飞棋局乱，月出射堂高。易饮兰英酒，难酬金错刀。荒淫三楚秀，游侠五陵豪。万里成欢宴，笙歌莫告劳。
代州冯氏园亭赋呈主人杨冯甥舅 其三,明末清初,屈大均,雁门旌节罢，宾客少逢迎。之子连甥舅，诸侯托友生。依人意气尽，失路羽毛轻。慷慨抚长剑，知君亦不平。
代州冯氏园亭赋呈主人杨冯甥舅 其四,明末清初,屈大均,江南少鸿雁，塞北足鸳鸯。送老凭歌管，违亲为稻粱。云含阴馆尽，城与朔天长。与子将分手，谁堪此战场。
夏日清宴堂小集,明末清初,屈大均,高馆清和候，披襟化气薰。菲菲怜细草，黠黠望重云。捉麈谈秋水，衔觞待夕曛。边庭人事少，游戏莫离群。
送汪生,明末清初,屈大均,北纪山河曲，中都雨雪边。客来秋屡晏，人去月空圆。梦绕三关道，愁连万里天。离亭频折柳，送尔更凄然。
代昭生朔州客邸作,明末清初,屈大均,坐见星河落，思乡寐不成。边风吹鬓尽，朔酒带愁倾。五岳非予志，双鬟送此生。皇天憎管乐，已矣罢经营。
保定重别陈少参 其一,明末清初,屈大均,去尽雁门客，无依馀片云。往时托琼树，鸾鹤共纷纷。幕府虚秋宪，滹沱但夕曛。何当逐旌节，重向朔方军。
保定重别陈少参 其二,明末清初,屈大均,三年求菽水，流落向人看。膂力风尘尽，衣裘雨雪寒。非君重骚赋，之子枉游盘。挥手此为别，依然行路难。
保定重别陈少参 其三,明末清初,屈大均,返顾同黄鹄，将分恋玉杯。泪从今日堕，愁自故乡来。夫子且丝竹，中原尚草莱。梦中如识路，应向谢公台。
将游五台宿繁峙客舍作,明末清初,屈大均,文殊声色里，何处问仙灵。风涌滹沱壮，云含太戏青。浮生悲过雁，薄俗贱飘萍。不寐怀明发，疏钟起塞亭。
答李孔德,明末清初,屈大均,浮云久失所，空忆洞庭阴。一叶惊秋早，微霜点鬓深。感甄劳玉枕，要列费清琴。君惠招辞好，魂归枫树林。
留别陈正子,明末清初,屈大均,塞北罢游猎，江南思采莲。高堂有书札，久废东皋田。别尔渔阳路，愁悬鸿雁边。临觞可无赠，只此白华篇。
送麦生,明末清初,屈大均,人生故乡好，亲戚使情多。常叹远游者，无如山水何。君归毕婚嫁，莫即浮沧波。往日陶彭泽，田园事匪他。
九日集陈大夫署中,明末清初,屈大均,落叶将蝉去，浮云逐雁来。可怜出塞客，不上望乡台。贾屋悬歌席，滹沱泻酒杯。佳晨同戏马，聊倚宋公才。
赠李武曾灌园,明末清初,屈大均,平生慕农圃，之子在丘园。为母艺花竹，岁寒无与言。人烟不出谷，古木自成村。兄弟桔槔举，一溪流到门。
真定道中 其一,明末清初,屈大均,秋色晚苍苍，驱车过太行。千山盘上党，万木落渔阳。结客黄金少，投人白璧伤。男儿羞血战，谈笑报君王。
真定道中 其二,明末清初,屈大均,饮马浊漳流，茫茫去国愁。沙阴迷雉堞，草色暗狼沟。博浪千金尽，淮阴一饭留。谁怜飘泊苦，忍死为神州。
豫让桥,明末清初,屈大均,国士感知己，能将七尺轻。击衣譬已报，吞炭气难平。漳水西风急，邢台落日晴。千秋石桥上，过客马犹惊。
永平,明末清初,屈大均,碣石悬天柱，卢龙接北庭。海吞滦漆白，山拥蓟辽青。古塞燕王筑，雄关汉将扃。威名思李广，猿臂障朝廷。
赠汪子苕文 其一,明末清初,屈大均,梁鸿慕游札，昔向姑苏台。岂意延陵子，今逢蓟北来。为君奏风雅，是日陈樽罍。曲半新声变，宫商待尔裁。
赠汪子苕文 其二,明末清初,屈大均,君问罗浮里，仙灵事若何。须知蝴蝶大，更是梅花多。时有麻姑客，纷从翠羽过。峰峦胜庐岳，四百玉嵯峨。
别蒲城王子,明末清初,屈大均,思家珠海月，望母白登台。此去随南雁，明春见早梅。折贻金粟客，一汎索郎杯。莫令欢娱少，行歌太华来。
首山,明末清初,屈大均,叠巘华山北，连峰蒲坂东。巨灵挥斧凿，黄帝采金铜。翠障三边尽，洪流九曲通。茫茫天下脊，形势为谁雄。
三原题杜子草堂,明末清初,屈大均,从君来谷口，日夕赋闲居。田傍池阳薮，门临郑国渠。峰高先积雪，花落细沾书。太华劳相导，游仙驾鹿车。
答王六惠葛巾,明末清初,屈大均,叔夜能含垢，科头已有年。飞蓬悲发乱，堕马愧妆妍。劳子裁云葛，为巾象岳莲。醉来休倒著，珍重竹林前。
送曾庭闻返宁夏,明末清初,屈大均,宁夏推雄镇，咽喉花马池。膏腴鱼米地，灌溉汉唐陂。尔爱贺兰翠，家临河水湄。功名边上好，莫即叹流离。
留别钱舍人,明末清初,屈大均,万里庭闱在，言归涨海隅。谁能弃乡井，自此作屠沽。京雒辞知己，关山命仆夫。从客君退食，书札问慈乌。
日食,明末清初,屈大均,端阳逢日食，惨澹蓟门边。黑水无全地，黄云有半天。鲁阳戈尚在，羲仲御应旋。万里蒲甘国，龙旗正倒悬。
送鲁人刘六茹入华山兼寄彭范二道者,明末清初,屈大均,鲁国何男子，夷齐尚不希。昔当猛虎步，今叩老龙扉。日观辞沧海，莲花揽翠微。华阴双隐者，萝薜好同衣。
张二丈为予画支公养马图,明末清初,屈大均,支遁怜神骏，今朝得紫骝。风沙生素练，剪拂向高秋。牢落千金骨，苍茫万里侯。含毫何惨淡，怜尔在林丘。
赠毗陵毛子 其一,明末清初,屈大均,总角逢君日，羊城正卜居。心摧哀痛诏，泪洒治安书。仓卒贻兰草，飘零断鲤鱼。时闻骚些曲，沅上吊三闾。
赠毗陵毛子 其二,明末清初,屈大均,我爱吴音好，悠扬国士风。美人怀别鹤，清夜拂焦桐。月迥秋河失，花深镜水通。天风吹不散，一曲彩云中。
赠毗陵毛子 其三,明末清初,屈大均,客心如顾兔，长在月中生。只影赊春带，繁声恨宝筝。骅骝虚朔漠，蟋蟀满秋城。芜绝寻君梦，连宵到柳营。
赠二张太史,明末清初,屈大均,之子生京口，金焦秀色多。文章若江水，万里下岷峨。日月趋丹禁，双双鸣玉珂。弟兄皆早达，花萼共婆娑。
赠别楚客,明末清初,屈大均,相逢蓟门月，如入洞庭秋。楚客多奇服，湘娥善暮愁。平生慕宗国，亦既适荆州。岂意狂歌客，偏从燕地求。
慰刘六茹病,明末清初,屈大均,吾道宜多病，栖迟及暮年。同心沟壑尽，受命雪霜偏。山色寒当户，河声远上天。祗应娥月好，长抱客星眠。
赠某大司马 其一,明末清初,屈大均,鸾皇止阿阁，鰋鲤出清川。夫子衮衣日，而多白屋贤。从容命词赋，顾盻生云烟。未忍罗浮去，徘徊玉麈前。
赠某大司马 其二,明末清初,屈大均,一代持风雅，宗臣道自优。离骚多讽谏，比兴即春秋。空翠浮槎落，微茫淝水流。后生师典则，不向杜陵求。
赠某大司马 其三,明末清初,屈大均,汉代才华合，西京乐府开。人传大司马，诗冠柏梁台。我有朱弦曲，思陈清庙来。楚声俄变乱，挟瑟待公裁。
送赵生就婚庆阳,明末清初,屈大均,羔雁经河岳，威仪尔敬兹。先生桑梓地，君子瑟琴时。祖德同瓜瓞，天休是兔丝。兢兢秦士会，莫忘述昏诗。
高奴客舍作,明末清初,屈大均,今夜宿高奴，天寒尊酒无。风惊闻堕雁，月出见吹箛。紫塞难障汉，黄河不限胡。千秋无定水，呜咽为扶苏。
别王十二杜五之作,明末清初,屈大均,万里为兄弟，交情岂偶然。欢娱曾几日，契阔又穷边。紫阁悬斜照，樊川起暮烟。离忧尝似醉，不必酒杯传。
流曲访张孝廉文谷,明末清初,屈大均,一代遗民在，平生海岳求。同心漆沮客，招手荆山楼。黄帝鼎边月，武皇祠畔秋。秦人怀白露，应问此河洲。
泾阳访王大春,明末清初,屈大均,之子复何事，泾阳方灌园。三峰开瓠口，二水出寒门。薇蕨先公节，桑麻郑子村。相过秋色好，清绝似仙源。
携姬游华山赋赠,明末清初,屈大均,谁知玉井里，亦复有鸳鸯。玉女洗头罢，莲花无数香。更怜毛女好，于此素琴张。风捲水帘雪，愁卿罗袂凉。
渡渭,明末清初,屈大均,秦川涵帝泽，渭水像天河。襟带雄三辅，朝宗鼓大波。含泾清自在，宜黍力偏多。有客扁舟渡，苍茫发棹歌。
送吴子归河中,明末清初,屈大均,昔年上泰华，遥望薰风台。一片苍梧恨，茫茫天外来。君今蒲坂去，门对首阳开。并向夷齐墓，松间扫绿苔。
望三涂,明末清初,屈大均,壁立如天阙，三涂险在前。陆浑云晻暧，伊水雪潺湲。逐兔过双涧，弯弓落一鞭。当时辛有泪，沾洒为东迁。
挽王安生 其一,明末清初,屈大均,雄臣驰骛日，慷慨咏扶风。赴节人谁力，谋军尔匪躬。千笳沉白帝，一矢落冥鸿。遂使王孙草，迷离朔漠东。
挽王安生 其二,明末清初,屈大均,飘零军祭酒，老向雁门营。北海羝难语，南枝鹊易惊。鲁连无玉貌，辅嗣有金声。潦倒笙歌里，何知后世名。
挽王安生 其三,明末清初,屈大均,寿命非金石，边州历苦辛。怜才多走卒，洒泪更羁臣。龙性驯何补，松枝脆有因。遗音幸不坠，骚雅与同伦。
河套 其一,明末清初,屈大均,三面黄河阻，千群铁骑飞。受降城已没，白马将无归。风乱哀笳曲，霜生利剑威。赫连台上望，杀气接金微。
河套 其二,明末清初,屈大均,长城那足恃，绝壁彼能攀。卫卒虚分戍，边人苦卖关。贺兰天失险，花马地成闲。一片延绥草，谁寻白骨还。
河套 其三,明末清初,屈大均,草迷元昊国，山绕卫青城。海子黄云散，盐池皎月生。防秋稀宿将，媒卤尽游兵。坐使三秦困，边功竟不成。
河套 其四,明末清初,屈大均,一片长城暮，边声不可闻。羌儿秋月下，笳吹动成群。榆柳迷青海，牛羊下黑云。今年高太白，努力汉将军。
河套 其五,明末清初,屈大均,属国无三卫，中华有一墙。阉人分锁钥，债帅作金汤。地产边才少，天行劫运长。六骡殊未遁，出没在沙场。
巢父墓,明末清初,屈大均,却笑箕山客，幽光使帝知。至人无物累，天下有尧治。饮犊临清涧，悬瓢在上枝。高风何处溯，遗墓草离离。
颍桥谒颍考叔祠墓作,明末清初,屈大均,颍桥临颍谷，纯孝忆封人。绕墓慈乌夕，缘祠蔓草春。远游乖子职，明发愧天伦。菽水求无处，艰难万里身。
将从潞河南还赋别刘吏部,明末清初,屈大均,平生在五岳，晚作京华游。欲共山公醉，竹林无处求。仙人隐声色，远思凝沧洲。送我兰桡去，情同河水流。
天津夜泊,明末清初,屈大均,九河归帝甸，二海出天津。潮气凝风雨，灯光见鬼神。孤舟今夜冷，月明异乡亲。回忆承平日，笙歌两岸春。
寄何子,明末清初,屈大均,病里知秋早，凉风生鬓丝。梦随林叶落，心与海云迟。明月不长满，青山空有期。斜阳在南浦，每忆送君时。
送杨职方使安南,明末清初,屈大均,尔建相如节，宣威象郡中。从来神武策，不用羽林戎。早晚歌钟赐，西南战垒空。功名归使者，勒石伏波宫。
送陈氏兄弟还清苑 其一,明末清初,屈大均,送君桑梓路，蹀躞塞门霜。拒马河桥滑，飞狐磴道长。兰膏调夕膳，玉树发春堂。不共弹棋戏，相思殊未央。
送陈氏兄弟还清苑 其二,明末清初,屈大均,平城挥手别，无计挽鸾镳。鸿雁三云隔，参商一水遥。趋庭过岳渎，戏赋入云霄。愁绝将军饯，铙歌合短箫。
送陈氏兄弟还清苑 其三,明末清初,屈大均,别绪萦春柳，离心逐玉鞭。黄云愁朔漠，白日惨幽燕。歌舞思凫藻，楼台惜绮钱。王孙招不远，望尔小山篇。
送陈氏兄弟还清苑 其四,明末清初,屈大均,凫雁怀梁藻，松杉爱菟丝。壶觞心贶后，歌舞目成时。雨过平川入，云来垒嶂移。晨葩侔处子，采撷得连枝。
咏唐晋王,明末清初,屈大均,当年频请讨，知罪总春秋。谁忍窥神器，惟知壮帝猷。英雄多汗马，王霸有箕裘。憔悴宫边柳，烟含五代秋。
寿榆林赵侯 其一,明末清初,屈大均,旗偃黄花岭，笳沉白草沟。武安勤飨士，太尉暇登楼。霸气沙陀早，军声阴馆秋。无须黄老术，儒将自风流。
寿榆林赵侯 其二,明末清初,屈大均,幕府依严武，溪堂筑浣花。雄才惊不世，浪迹托为家。岳吐孤生竹，天含五色霞。年年持献寿，忠信是丹砂。
别阮亭 其一,明末清初,屈大均,今代青云客，渔洋丽句多。芙蓉开晓日，鳷鹊漾金波。拥传扬州去，回鞭上苑过。玉钩斜畔月，水调奈君何。
别阮亭 其二,明末清初,屈大均,昔年寻白社，君赠庐山谣。以我栖禅寂，相思不见招。今来望宫阙，又欲返东樵。喜尔容台上，殷勤玉佩要。
别阮亭 其三,明末清初,屈大均,不堪人老大，种柳已成围。羽翼中朝少，埙数故国稀。微言及庄老，散带临芳菲。莫惜闲书札，雁门多雁飞。
怀同岑,明末清初,屈大均,空翠洞庭阴，松风吹满林。白云不可见，日与数峰深。闻在毛女洞，时时拂素琴。秋来摘朱橘，霜露湿衣襟。
送陈五黄门访药禅师 其一,明末清初,屈大均,白头陈给事，五岳去何迟。君父真无所，神仙亦后时。折梅过大庾，炊黍忆东菑。此日宜高卧，浮山与尔期。
送陈五黄门访药禅师 其二,明末清初,屈大均,丈夫殊未遇，努力食嗟来。况有青琴在，那忧白发催。吴山朝步马，越水暮流杯。不有三禅客，谁怜一代才。
张文献公祠,明末清初,屈大均,南人初作相，始自曲江公。风度朝廷肃，文章岭海雄。开元多事业，大庾有祠宫。一自陈金鉴，君王念不穷。
东莞伯,明末清初,屈大均,往时雄保障，功在祝融墟。带砺盟犹在，山河胙已除。不称南武号，频上窦融书。此日知王命，英雄总不如。
送王鍊师,明末清初,屈大均,片言为宝剑，赠尔壮游人。儿女非无泪，英雄自有神。黄冠辞百粤，白马入三秦。谈笑取卿相，归来复养真。
哭从弟孚士 其一,明末清初,屈大均,往日趋行在，忠贞有我兄。六龙随扈从，双凤独功名。泪洒兰仓水，心悬缅甸城。家中凭第五，水菽苦经营。
哭从弟孚士 其二,明末清初,屈大均,吾宗荆子姓，人重楚王孙。与弟成嘉遁，惟兄在白园。情将同被笃，道以采薇尊。今日人琴丧，悲酸不可言。
哭从弟孚士 其三,明末清初,屈大均,嗟汝年虽少，英姿已绝伦。士龙真俊弟，仲武始成人。膂力难为用，才华易致贫。紫荆凋一干，痛绝是天亲。
哭从弟孚士 其四,明末清初,屈大均,奔墓君无及，招魂尔不归。池塘谁入梦，花萼旧相辉。一女生弥月，三兄泪满衣。不知朝与暮，何以慰慈帏。
哭从弟孚士 其五,明末清初,屈大均,未有遗孤在，弥令寡妇悲。慈乌啼欲绝，孝竹槁多时。康乐诗频献，离骚学不迟。灵床尽一恸，泉下可能知。
壬子春日弄雏轩作 其一,明末清初,屈大均,弱柳垂烟重，夭桃破雪新。一身佣作苦，十口隐居贫。性拙鸠无屋，机闲鹿近人。罗浮多笋蕨，采采及青春。
壬子春日弄雏轩作 其二,明末清初,屈大均,日迟无一事，清啸和泉音。水国春难暖，茆斋昼已阴。娱亲惟彩笔，学道有青琴。慈孝怜多竹，枝枝带露深。
壬子春日弄雏轩作 其三,明末清初,屈大均,少妾能调管，贤妻喜读书。花沾红袖湿，月映碧窗虚。食尽思干谒，身危屡卜居。缠绵殊未已，小别亦愁予。
壬子春日弄雏轩作 其四,明末清初,屈大均,未厌妆奁戏，帷房日弄姿。中郎书幼妇，莱子作婴儿。供养多春酒，欢娱更画眉。茶煎萱草带，相对月明时。
壬子春日弄雏轩作 其五,明末清初,屈大均,楚俗多哀怨，三闾曲最高。未曾生汉武，谁解爱离骚。托意惟男女，凌虚少羽毛。相思泉下友，泪湿旧檀槽。
壬子春日弄雏轩作 其六,明末清初,屈大均,自愧单家子，疏巾折节年。人肝分盗蹠，马革失文渊。花落又将尽，河清殊未然。终知不得志，白首作神仙。
壬子春日弄雏轩作 其七,明末清初,屈大均,清狂亦自厌，老大欲谁亲。未敢求知己，犹然愧古人。雨中微见月，花里好留春。晚计惟儿女，家庭道不贫。
壬子春日弄雏轩作 其八,明末清初,屈大均,自怜书著就，亦是一春秋。受业文宣母，横经大石楼。少年娱黄老，中岁赖穷愁。绝学江门在，吾曾夙夜求。
赋答莞中梁子 其一,明末清初,屈大均,万里孤征日，三朝痛哭人。还家如紫塞，见尔即青春。犬马难酬主，鸡豚幸及亲。白头得知己，感激更沾巾。
赋答莞中梁子 其二,明末清初,屈大均,丈夫时命薄，不幸作神仙。梅福监门日，安期卖药年。道须高士得，书必后人传。岁晏多风雪，松枝好自坚。
赋答莞中梁子 其三,明末清初,屈大均,与子复何事，千秋一采薇。自惊鸾鹤贵，不必稻粱肥。海气楼台结，溪声水石飞。庞公我兄事，床下拜无违。
赋答莞中梁子 其四,明末清初,屈大均,沧浪歌自逸，渔父即三闾。哀怨复何益，芬芳难久居。月华含霜湿，泉响入风虚。吾道远游好，从君恣所如。
赋答莞中梁子 其五,明末清初,屈大均,时无衰凤在，谁与楚狂言。将子知音好，从兹古道敦。鸳鸯元共命，兰蕙亦同根。寡过相须甚，时时一讨论。
舂山草堂感怀 其一,明末清初,屈大均,地因滨海湿，人以著书贫。况复多风雨，弥令叹苦辛。半生游侠误，一代逸民真。菽水劳妻子，窗间刺绣频。
舂山草堂感怀 其二,明末清初,屈大均,辛苦朝那女，随予万里鞭。还家犹是客，事母未经年。兰麝馀妆阁，松楸满墓田。可怜清夜泪，滴滴到黄泉。
舂山草堂感怀 其三,明末清初,屈大均,客心伤已尽，黄鸟苦流声。一水穿云直，孤花吐日明。东西家未定，四十道无成。何以蠲忧疾，文章送此生。
舂山草堂感怀 其四,明末清初,屈大均,卧病江皋久，空悬渔父期。秋风不可触，一夕鬓成丝。海暗鸿声疾，山寒日影迟。祗应与黄菊，荣落在东篱。
舂山草堂感怀 其五,明末清初,屈大均,故国松楸里，君臣几杜鹃。卧龙成白首，跃马已黄泉。风雨悲寒食，干戈失墓田。先人薇蕨在，采采暮云边。
舂山草堂感怀 其六,明末清初,屈大均,失志今如此，吾生安所成。但能饮美酒，自可得高名。孔雀春多翠，黄花晚有英。九歌谁忍续，绮靡但伤情。
舂山草堂感怀 其七,明末清初,屈大均,慷慨空长啸，无心爱好春。愁多生白发，命薄失佳人。海燕成巢屡，安榴结子频。纤纤银系爪，犹忆搊弹新。
舂山草堂感怀 其八,明末清初,屈大均,松子和枝落，萧疏见鹤巢。秋声多在竹，露气半含梢。寂寞通先哲，饥寒答素交。年来无可用，惭愧似空匏。
舂山草堂感怀 其九,明末清初,屈大均,隐忍身将老，英豪世不知。梁鸿元烈士，鲁肃本狂儿。阴市名刀久，横行匹马迟。朝来频揽镜，叹息鬓边丝。
舂山草堂感怀 其十,明末清初,屈大均,未能诛淖齿，何以见慈亲。市井堪呼战，君王已属人。倚闾从白发，报国及青春。去去提双剑，男儿自有神。
舂山草堂感怀 其十一,明末清初,屈大均,几夕松间石，披衣坐忍寒。啸声空外答，心影月中看。果落惊山鸟，风来堕箨冠。凄凉殊不寐，更上步虚坛。
舂山草堂感怀 其十二,明末清初,屈大均,慷慨干戈里，文章任杀身。尊周存信史，讨贼托词人。素发垂三楚，愁心历九春。桃花风雨后，和泪共沾巾。
舂山草堂感怀 其十三,明末清初,屈大均,白发同秋草，愁心似落花。君王频殉国，将帅祗为家。蓟北瞻丹极，滇南想翠华。无才扶日月，流落任天涯。
舂山草堂感怀 其十四,明末清初,屈大均,衣服烧丹尽，图书换米馀。养亲生计薄，求道世情疏。儿女催华发，亲朋笑索居。黄花寒不落，岁晏欲何如。
舂山草堂感怀 其十五,明末清初,屈大均,隐几长忘世，扶痾始觉身。死生元不厌，药饵且相亲。明月已云满，桃花那再春。浩歌聊自送，去作北邙尘。
舂山草堂感怀 其十六,明末清初,屈大均,几欲从军旅，其如白发人。有家难委弟，无策可娱亲。作士诗书贱，为农陇亩贫。终然将七尺，去作玉关尘。
舂山草堂感怀 其十七,明末清初,屈大均,平生梁雪窦，是我最知音。一自斯人没，三年不鼓琴。文章藏禹井，涕泪满山阴。向夕闻悲篥，魂应起壮心。
游蒲涧,明末清初,屈大均,我慕安期子，菖蒲涧上来。言寻赤玉舄，更上鹤舒台。古寺临秋水，当窗见早梅。苍苍一洞口，不得水帘开。
答人惠药,明末清初,屈大均,蝴蝶作庄周，佯狂世上游。有身惟殉道，无地可埋忧。月出先微雨，梅开后素秋。承君念寒疾，药石重相投。
罗生以角弓赠行,明末清初,屈大均,丈夫求一饭，不到孟尝前。贫贱多知己，飘零及壮年。亲劳角弓赠，申以紫骝篇。此去非游猎，烟尘满朔天。
重寄姚石埭 其一,明末清初,屈大均,闻君挹丹溜，日夕讼堂闲。人道罗浮月，飞来天柱间。子安有黄鹄，肯送故人还。还及梅花发，朱明更掩关。
重寄姚石埭 其二,明末清初,屈大均,信陵去已久，高义在夫君。我亦屠沽者，诸侯莫不闻。昔劳赠长剑，今岂若浮云。歧路怀知己，踟蹰向夕曛。
逢陆冰修,明末清初,屈大均,平生爱吴越，山水足登临。有友皆高尚，如君最素心。钱唐昔相见，蓟北此招寻。惠我新诗好，洋洋被玉琴。
频阳纪梦作 其一,明末清初,屈大均,湘累魂越散，端赖美人招。故国无三秀，佳期有二姚。神光离复合，幽梦暮还朝。不道襄王惑，频将玉佩要。
频阳纪梦作 其二,明末清初,屈大均,南楚来萍实，西秦遇蕣英。舞惊王剪里，歌掩美原城。薄梦为媒妁，多情愧友生。思为连理木，枝叶向冬荣。
频阳纪梦作 其三,明末清初,屈大均,风吹珠海月，月照弄珠人。窈窕匏瓜匹，徘徊子夜春。惊鸿翩欲举，堕马艳无伦。太白金陵子，风流继后尘。
答定上人,明末清初,屈大均,乞食元吾道，萧然似古狂。九歌惊市井，一笑受壶浆。世态从轻薄，仙源自渺茫。逢君人外赏，把臂竹林傍。
题戴务旃水田图,明末清初,屈大均,与君沮溺心，农事怀江阴。昨梦水田鹭，飞过青竹林。朝来作图画，春色东皋深。安得耦耕去，还为桑者吟。
赠兖州朱十四 其一,明末清初,屈大均,少小逐游侠，骄行白鼻騧。昔逢宋如意，今得鲁朱家。拂剑舞秋月，开樽临暮霞。高堂有歌管，斟酌曲中花。
赠兖州朱十四 其二,明末清初,屈大均,嗟君闾里侠，金尽欲如何。乱后田园少，愁中鼓角多。将军无细柳，渔父且沧波。怀有遗书在，行行避紫驼。
以鹤顶杯赠潘峋蝼时翁年八十矣,明末清初,屈大均,金应收骏骨，珠莫买蛾眉。况此飞仙物，堪娱绮皓姿。闻翁春酒熟，正值杏花时。将我鹤杯饮，千龄定可期。
过清远诸滩,明末清初,屈大均,一百重滩水，篙篙与石争。风雷随地转，岩壑逐人行。舟子寒相怨，沙禽暮亦惊。何当归旧隐，高卧掩柴荆。
冬日英州山中,明末清初,屈大均,山山黄叶尽，残雪响枫林。天入群峰小，泉归一壑深。高松寒立影，明月正栖心。冉冉岁华暮，谁来问玉琴。
浈阳舟中,明末清初,屈大均,离乡曾几日，不断梦庭闱。自是慈恩重，非关道力微。空江过宿雨，细草媚朝晖。未忍寻山水，秋深定卜归。
度腊岭,明末清初,屈大均,一径穿红树，千盘堕白云。衡湘林外出，交广岭头分。流水如人语，回峰似雁群。间关何所事，荡子去从军。
任嚣城,明末清初,屈大均,泷口高城在，将军旧启疆。观星知越霸，绝道待秦亡。虎豹三关踞，旌旗五岭扬。保民功不小，祠庙遍炎方。
度骑田作,明末清初,屈大均,鞍马不遑息，行行栈阁间。天寒风落木，日暮雨连山。摺岭通三楚，郴江下百蛮。遗民思义帝，伏腊泪痕斑。
乳源出水岩采雪花赠高士周孝廉诩,明末清初,屈大均,乳山多异卉，岁晏发寒林。不作冰霜色，谁知草木心。幽香盈石室，素影傍瑶琴。迟暮吾何惜，凭将答所钦。
过泷 其一,明末清初,屈大均,水出五禽岭，飞腾作六泷。蹴天过万嶂，驱石落三江。舟楫惊相战，蛟龙怒不降。汉时周太守，疏凿奠吾邦。
过泷 其二,明末清初,屈大均,险绝过泷水，舟飞沸鼎中。死生随白浪，出没信狂风。沉璧祈河伯，开山叹鬼工。单船如一叶，片片落秋空。
过泷 其三,明末清初,屈大均,性命悬三老，舟行若转蓬。心安过一石，身小束千峰。猿啸梅花里，人栖竹叶中。年年白头浪，送客欲成翁。
过泷 其四,明末清初,屈大均,舟从九渊出，势挟蛟龙强。巨崖皆辟易，白浪共飞扬。忠信豚鱼格，高深孝子伤。生还天地意，从此戒垂堂。
乐昌水涨,明末清初,屈大均,春水三泷发，惊流两壁飞。蹴天过叠嶂，洒雪乱晴晖。树影连城暗，猿声出浦微。几时捐世事，来此坐渔矶。
烟霞峰寻李邺侯故居,明末清初,屈大均,中峰多翠微，隐者旧光辉。日月开黄石，风云绕白衣。书台春木秀，啸馆暮烟霏。今日瞻灵武，何人扈六飞。
望桂宫 其一,明末清初,屈大均,秀丽湖湘地，神灵岣嵝峰。夏王刑白马，南岳降真龙。日月三年辟，风云万国从。峨峨朱邸在，还见剪桐封。
望桂宫 其二,明末清初,屈大均,缥缈灵光殿，云开紫翠重。遥瞻天子气，正绕祝融峰。南狩过炎海，中兴在亢龙。衡湘诸父老，血胤忆神宗。
望桂宫 其三,明末清初,屈大均,我后生南岳，神兵扫北畿。威灵群帝接，光耀八龙飞。紫盖留金殿，朱陵望玉旂。几时从大隗，还驾五云归。
望回雁峰,明末清初,屈大均,峰势如回雁，高高出楚天。云含衡岳雪，树带碧湘烟。异日藏神剑，今宵系画船。乾坤犹震荡，未可挟飞仙。
天岳,明末清初,屈大均,秋气高无极，峰峰积雨凉。白云吞七泽，红叶满三湘。禹迹留盘石，仙宫傍夕阳。蛟龙多蛰此，吾亦隐文章。
湘阴作,明末清初,屈大均,青草三闾墓，黄陵二女祠。风清闻玉佩，云暗见兰旗。湖口潇湘阔，天边鸿雁迟。容颜殊姣好，公子未曾知。
黄陵怅望,明末清初,屈大均,二妃埋玉处，山压洞庭波。野外苍梧远，祠边斑竹多。佳期愆北渚，离恨满云和。灵降先风雨，来听众嫭歌。
豆叶坪病起,明末清初,屈大均,山静长如夕，微微樵牧踪。有时闻远瀑，终日对高松。久病悲欢尽，新寒衣衲重。他宵秋月满，应上汉阳峰。
五老峰背观三叠泉 其一,明末清初,屈大均,我爱匡庐瀑，无如三叠泉。高高从五老，飞落蠡湖边。石上洒明月，日中含绿烟。海风吹忽断，一半入空天。
五老峰背观三叠泉 其二,明末清初,屈大均,面面峰峦绝，横天铁壁青。飞泉若烟雾，白昼走雷霆。激石成三叠，穿云出九屏。无人知此胜，来往水精灵。
雨过坐三峡桥望石人峰流水,明末清初,屈大均,雨馀一片水，壁立白云端。流过三峡乱，声入万松寒。复有石桥月，宜人秋夜看。羽人渺何处，相忆玉琴弹。
玉川门精舍春日,明末清初,屈大均,三叠泉边阁，春云映雪明。听松忘日永，采药喜天晴。谷暖兰先吐，林幽鸟不鸣。寥寥人境外，一病入无生。
人日秦淮上值孟王生辰赋赠 其一,明末清初,屈大均,万里从关塞，相将负戴来。为怜桃叶渡，未凝海殊回。生日逢人日，妆台倚凤台。梅花频采采，为子汎春杯。
人日秦淮上值孟王生辰赋赠 其二,明末清初,屈大均,旅食江南日，相依幸不孤。慰情凭弱女，养志及慈姑。雨雪侵云鬓，莺花待玉壶。年年人日好，白首此欢娱。
吴江赠顾茂伦 其一,明末清初,屈大均,月出采香洲，吴娘唱柂楼。垂虹杨柳暗，莺脰白蘋秋。故国苍茫别，美人迟暮愁。夫君若萱草，一见即忘忧。
吴江赠顾茂伦 其二,明末清初,屈大均,吴下要离子，相逢意气存。千金生壮士，一饭死王孙。返马亡秦塞，维舟破楚门。他时功业就，痛饮在中原。
舟入阊门,明末清初,屈大均,曲折木兰桡，穿城四百桥。锦帆风未散，茂苑雨初消。烟火含春树，人家逐暮潮。相思明月夜，歌管为谁骄。
望天坪,明末清初,屈大均,天平青不断，雪尽数峰分。表里皆奇石，朝昏在白云。楼台横水出，钟磬隔花闻。采药吾将往，相随麋鹿群。
怀山阴祁六,明末清初,屈大均,贺监湖边月，风流忆舞筵。星河花外转，楼阁镜中悬。长袖纷留客，清歌但采莲。此时君见赠，西子沼吴篇。
灵岩春日与李侍御灌溪游览作,明末清初,屈大均,春光如有意，先到馆娃宫。石响佳人屧，花衔使者骢。湖吞三郡白，水落半山红。七十二峰里，梅花望不穷。
江东别朱生 其一,明末清初,屈大均,彭蠡水茫茫，东流控马当。孤帆悬细雨，故国隐斜阳。知己白门少，思君秋夜长。殷勤南蒲送，何日慰参商。
江东别朱生 其二,明末清初,屈大均,分手横江馆，烟波一片愁。天门青两岸，春草绿中洲。相许有长剑，所欢非五侯。交情贫贱好，岁晚莫悠悠。
江东别朱生 其三,明末清初,屈大均,五岭横韶石，三泷下桂阳。北门秦锁钥，南服越封疆。战垒秋旗满，津楼晚角长。期君如陆贾，游说得金装。
舟至焦山,明末清初,屈大均,惊涛起东海，千里雪山来。飞楫过天堑，狂歌把玉杯。云迷三诏洞，月出八公台。草草齐梁代，兴亡总可哀。
赠金陵李子 其一,明末清初,屈大均,先帝无双士，熊罴勇擅场。时穷能绕指，天巧必穿杨。栖托仙坛近，游盘御苑长。兽肥春草短，为母猎无荒。
赠金陵李子 其二,明末清初,屈大均,国初传尔祖，采石建奇勋。方略高堂授，威名大将分。虎头今有种，凤臆旧空群。他日交河战，还期再冠军。
赠金陵李子 其三,明末清初,屈大均,凤冠加四翅，帝钖太夫人。教子仁为将，从龙智绝伦。慈孙宜继志，大孝在扬亲。莫使王陵母，卖声奕世湮。
赠金陵李子 其四,明末清初,屈大均,三北嗟曹沫，偷生为母慈。精勤黄石术，隐忍战争时。友谊河梁见，天心草莽知。金陵形胜国，叹我卜居迟。
过翁子山房赋别 其一,明末清初,屈大均,翁子中吴秀，诗歌起洞庭。今修震泽志，足补禹王经。露引双桐翠，烟含万壑青。何时及秋月，胥口共扬舲。
过翁子山房赋别 其二,明末清初,屈大均,乍见如芝草，临分恋玉杯。情同莫釐月，送出姑苏台。白鹤自兹去，梅花谁为开。一峰歌一曲，早寄相思来。
横塘寄徐昭法,明末清初,屈大均,雨过横塘水，人家湿暮烟。湖山深竹里，鸡犬落花边。昔至杨梅熟，今来莲叶圆。相思胥口月，之子在渔船。
濠州作,明末清初,屈大均,赤龙飞作汉，玄鸟降生商。帝统还中夏，皇灵恋故乡。光华金镜在，精爽玉衣扬。终古枌榆社，人祠太上皇。
登观象台,明末清初,屈大均,钦天山峻极，西接独龙冈。树色迷长乐，钟声似景阳。帝王空有庙，星宿不成行。此日观乾象，愁心黯未央。
访钱牧斋宗伯芙蓉庄作,明末清初,屈大均,四面烟波绕，藏书有一楼。兴亡元老在，文献美人留。桥细穿荷叶，舟轻及素鸥。爱予初命笔，交脊有春秋。
于忠肃墓,明末清初,屈大均,一代勋猷在，千秋涕泪多。玉门归日月，金券赐山河。暮雨灵旗捲，阴风突骑过。墓前频拜手，愿借鲁汤戈。
谒谢皋羽墓 其一,明末清初,屈大均,君事文丞相，曾蒙国士知。漆身追豫让，埋骨傍要离。露夕鹤巢冷，风秋猿啸悲。墓前谁拜手，露滴白杨枝。
谒谢皋羽墓 其二,明末清初,屈大均,孤臣馀犬马，后死亦徒然。血泪长江泻，愁心朔漠悬。千秋兰麝土，万里虎狼天。留得冬青树，凌霜自宋年。
谒谢皋羽墓 其三,明末清初,屈大均,六帝攒宫没，孤臣撮土留。可怜秦望月，不及富春洲。旧恨啼黄鸟，新悲值素秋。精灵依钓濑，长与客星游。
渡江,明末清初,屈大均,渡江神惨淡，去国意苍茫。白首成遗老，青春过异乡。山开京口阔，水落海门长。战后黄云满，旌旗更几行。
李骠骑置酒长干招同陈氏兄弟送予与杜子游太华即事赋 其一,明末清初,屈大均,强弩将军在，千秋肘法传。骅骝悲失路，雕鹗想横天。探道丹书里，承欢白发前。朋来因孝友，尽醉凤台边。
李骠骑置酒长干招同陈氏兄弟送予与杜子游太华即事赋 其二,明末清初,屈大均,紫髯何飒爽，词客杜陵来。四座风流映，三峰气象开。将予寻白帝，别尔上云台。江左飞龙地，明秋鼓棹回。
李骠骑置酒长干招同陈氏兄弟送予与杜子游太华即事赋 其三,明末清初,屈大均,萧条陈孺子，黄老学多年。贫贱非轻世，精诚自格天。鸾刀挥社日，翎羽拂春烟。既醉骊驹驾，欢娱惜此筵。
李骠骑置酒长干招同陈氏兄弟送予与杜子游太华即事赋 其四,明末清初,屈大均,如意堂前筑，今宵变羽声。悲风吹木叶，落月满江城。争博同勾践，飞觞属庆卿。丈夫穷不惜，大器晚方成。
临淮道中,明末清初,屈大均,南望家临海，西征路向关。为奴居广柳，寄母有刀环。积气浮淮浦，穷阴覆楚山。岁寒难自保，风雪损朱颜。
郏县道中 其一,明末清初,屈大均,雪晴行郏县，山色扑征鞍。大道风沙暗，孤城烟火寒。苍茫瞻少室，迢递入西安。腊酒襄阳美，无嗟行路难。
郏县道中 其二,明末清初,屈大均,岁晚征衣薄，天寒朔气深。庭闱思觐省，河岳厌登临。细马僵春雪，慈乌盻暮林。故园诸弟妹，遥寄采兰吟。
尹太学新婚有赠 其一,明末清初,屈大均,尔祖趋朝日，谋猷动至尊。孝须承谏草，忠可继天垣。花萼枝枝好，鹓雏一一存。述昏新有作，文藻亚诸昆。
尹太学新婚有赠 其二,明末清初,屈大均,良人新葛勃，国子旧仇香。二月迎桃李，三星下凤凰。读书陪刺绣，采藻及芬芳。警戒鸡鸣好，先人德业长。
送人之甘州,明末清初,屈大均,饮马渥洼川，水肥春草鲜。蕃姬来劝酒，汉将去屯田。风起呜沙碛，云迷张掖天。少年思奋武，无泪洒穷边。
送周子之京口,明末清初,屈大均,形胜南徐好，英雄往迹存。为龙思帝子，跃马笑公孙。浮玉当京口，松寥是海门。君行有长笛，吹向莫愁村。
荆门,明末清初,屈大均,巴水吞三峡，荆门控百蛮。山连夔子国，天作虎牙关。白帝朝云里，明妃夜月间。行人怜古柳，多向楚宫攀。
玉河亭宴集,明末清初,屈大均,玉河城阙外，源出玉泉高。穿宫为太液，步马即兰皋。楼台尽杨柳，尊俎有蒲桃。相将梁苑客，抽管赋春涛。
佳人,明末清初,屈大均,佳人回鹘装，衣带内家香。一曲飞龙引，思君泪数行。箜篌悲夜月，眉黛落秋霜。辛苦良家子，年年向战场。
覆舟山下作,明末清初,屈大均,千年龙虎国，怅望一平芜。六代频兴废，中华更有无。大江流王气，遗殿怨栖乌。玉树歌良苦，英雄莫据吴。
与客游阳明洞,明末清初,屈大均,阳明仙洞口，与客共攀登。注酒秦皇瓮，探书大禹陵。山开苍树出，泉落白云崩。散带虽人外，沈冥愧未曾。
入云门作,明末清初,屈大均,平生山水兴，最在浣纱洲。更入云门去，无穷是素秋。风含清磬度，水带落花流。白乳泉边坐，清泠足久留。
赠刘生 其一,明末清初,屈大均,英雄多失路，四十未功名。慷慨一杯酒，飞扬万里征。文章新豹变，汗血旧龙争。莫即辞贫贱，君才晚更成。
赠刘生 其二,明末清初,屈大均,平生一宝剑，持以结交亲。不恨相知晚，惟期白首新。卧龙殊未老，飞兔更无伦。异日沙场上，挥鞭逐后尘。
送友 其一,明末清初,屈大均,中年须学道，五岳更寻师。早得青莲法，来归紫水湄。天边双瀑布，谷口一茅茨。与子栖闲去，人烟不可知。
送友 其二,明末清初,屈大均,守道虽无悔，遭时未免愁。何因入泉石，不敢负春秋。岂以妻孥累，而为黄老谋。行行聊乞食，升斗为亲求。
三水县访朱丈,明末清初,屈大均,地控三江口，城开白塔村。市桥春雨滑，渔艇暮潮喧。肄水清浮县，昆都翠映门。停桡访知己，相见恋琴尊。
鸬鹚石,明末清初,屈大均,望望鸬鹚似，双飞直至今。细微元地胏，浮定总波心。势得三江险，根应百丈深。不须过滟滪，舟楫已沉吟。
大芦峡,明末清初,屈大均,牂柯从此出，浩淼到厓门。二水吞孤峡，三江控一村。鱼花多下步，橘子满中园。潮势秋来大，微微岛屿存。
空翠,明末清初,屈大均,乍染芙蓉湿，苍苍不是烟。有无秋色外，明灭暮岚边。影人眉间黛，光生镜里天。天边数鸿雁，飞处有馀妍。
乱帆,明末清初,屈大均,乱帆争落日，十幅总云轻。势定知风小，飞低与水平。纷纷无近远，片片在空明。中有楚渔父，沧浪歌几声。
赠查子,明末清初,屈大均,之子求佳丽，珠娘得小家。芙蓉春有子，茉莉夜开花。眉写山山翠，衣飘片片霞。载归勾越去，妒杀浣溪纱。
柳花 其一,明末清初,屈大均,一夕垂杨树，花飞入杳冥。无风已如雪，有水即为萍。未忍吹长笛，生憎种短亭。莺衔馀几片，掩映数枝青。
柳花 其二,明末清初,屈大均,一春风上下，飞去欲谁家。未肯污泥水，惟知作雪花。条长攀易得，枝弱舞休斜。几点多情甚，依依在鬓华。
送榷关使君,明末清初,屈大均,复作沉香浦，人钦子大夫。明朝共兰楫，祗有石家珠。越鸟声多好，蛮花色太朱。木棉携得否，绝胜女珊瑚。
钱烈女哀词 其一,明末清初,屈大均,佳人能独立，不肯嫁乌孙。九死传闺烈，三春吊墓门。珠归天帝掌，花逐雒妃魂。词客题黄绢，丰碑照古原。
钱烈女哀词 其二,明末清初,屈大均,一代汉宗臣，衣冠冢与邻。兰心忧社稷，漆室抱经纶。惨淡扬州月，萧条邗水春。东南佳丽尽，馀尔露筋人。
钱烈女哀词 其三,明末清初,屈大均,芜城经百战，血满玉勾斜。死畏留青冢，生忧玷白华。缇萦能代父，蔡琰不宜家。玉石同焚后，芳声振海涯。
韩烈女哀词 其一,明末清初,屈大均,佳人何侠烈，玉碎向重围。血溅花门骑，魂随雾縠衣。神光离复合，仙貌是耶非。兰桂千秋操，芬芳知者希。
韩烈女哀词 其二,明末清初,屈大均,白刃血纷纷，佳人化彩云。可怜明月魄，犹恋石榴裙。鹑首天方醉，蛾眉世不闻。哀笳三百弄，总是慰昭君。
韩烈女哀词 其三,明末清初,屈大均,轻云含片月，光彩乍阴阳。诗礼为良会，人神有大纲。胭脂羞北地，菡萏喜西方。金母知相待，瑶池路不长。
哀麦氏诸烈 其一,明末清初,屈大均,葡萄惟汉地，孔雀不胡天。岂有罗敷洁，而求老上怜。明珠沉合浦，美玉葬雄田。不使金笳引，飞来角枕边。
哀麦氏诸烈 其二,明末清初,屈大均,丹井水泱泱，含君明月光。落花封玉屧，飞叶满银床。白璧还慈母，黄沙谢峭王。从来贞烈性，尽在紫鸳鸯。
张节妇 其一,明末清初,屈大均,金垆爇沉水，一气绪双霞。死作经天月，生为向日花。兔丝虽已断，鸾镜庶无瑕。持此酬君子，床空莫怨嗟。
张节妇 其二,明末清初,屈大均,风惊边地草，白兔失其雄。血染呼韩箭，魂飞汉帝宫。不随青冢月，去照黑山戎。妾自怀贞洁，长将兰桂同。
赵门二节妇 其一,明末清初,屈大均,汉女元龙种，萧郎是凤俦。身随天柱折，泪逐帝星流。皦日从来誓，高霞不可求。应同青鸟去，梧野作珠丘。
赵门二节妇 其二,明末清初,屈大均,自有闺中月，清光照越州。天狼难至曙，塞马不长秋。翁主徒污国，娥亲定报仇。容华虽已毁，英爽卒无休。
赵门二节妇 其三,明末清初,屈大均,慷慨穹庐下，抽刀割玉颜。血含天上日，魂绕汉时关。凤翼无人托，龙髯有女攀。月明弹锦瑟，缥缈洞庭还。
赵门二节妇 其四,明末清初,屈大均,激烈箜篌引，千秋怨渡河。秦城崩欲尽，齐国旱应多。比翼沉青鸟，同心折玉荷。冯夷如见念，当为斩鼋鼍。
赵门二节妇 其五,明末清初,屈大均,无端河伯怒，秋水决丘岑。不见黄龙负，徒劳白马沉。提壶公竟渡，衔石妾何任。终古烟波上，彭咸知此心。
周烈妇,明末清初,屈大均,鬒发斩如云，黄泉下殉君。尚馀鸾凤啸，堪扫虎狼群。肉酪谁能饮，芦笳不可闻。何当种连理，为尔作高坟。
李烈妇,明末清初,屈大均,皎皎良家子，乌桓不可求。月沉精卫海，花堕懊侬楼。阿母嗟无养，良人惧不仇。肯辞麻枲贱，去带绮罗羞。
李六烈妇 其一,明末清初,屈大均,小姑弹宝瑟，大姊织流黄。独立朝霞里，双流白日光。何曾窥宋玉，不肯作王嫱。一代红颜尽，高楼恨未央。
李六烈妇 其二,明末清初,屈大均,双燕归何处，楼台久不春。云疑飞髻女，月是弄珠人。玉佩捐湘浦，罗衣绝塞尘。琵琶弹马上，嗟彼去和亲。
许二烈女 其一,明末清初,屈大均,双雏随阿母，游戏在芝田。正鼓湘灵瑟，俄惊老上弦。银瓶齐坠井，玉镜不当天。百尺寒浆里，连枝产白莲。
许二烈女 其二,明末清初,屈大均,雉子斑斑好，同栖春陇傍。一朝矜意气，双翼碎文章。蔡琰何能侠，明妃实不祥。可怜龙塞去，眉黛拂秋霜。
吊莫节妇 其一,明末清初,屈大均,螓首丘山重，蛾眉日月光。帘帷生不捲，巾帨死犹防。切玉刀方利，焚兰火亦香。花门天所命，使尔烈名扬。
吊莫节妇 其二,明末清初,屈大均,汉将投戈遁，蕃兵喋血游。一丝孀妇命，九鼎美人头。但使乌鸢食，无为犬马求。恭姜多苦节，与尔共千秋。
何烈妇,明末清初,屈大均,贱妾难衔石，狂夫竟渡河。哭声沉白日，孀影逐清波。蒲苇依盘石，鸳鸯别绣窠。当知天帝悯，以尔属湘娥。
送别祺公先生 其一,明末清初,屈大均,父老讴歌惜，关河节钺无。安危谁可寄，出处道同孤。露冷边庭草，霜啼宪府乌。自今公宴罢，文采尽穷途。
送别祺公先生 其二,明末清初,屈大均,七路关山险，藩侯清啸边。翠屏开大漠，丹嶂夹高天。一腋狐裘助，三杯剑术传。同心兔丝草，岁晚更缠绵。
送别祺公先生 其三,明末清初,屈大均,滹沱呜咽水，双泪共东流。蒲苇依盘石，云霞媚素秋。干人因老母，越礼愧诸侯。君独容狂简，图书慰远游。
送别祺公先生 其四,明末清初,屈大均,拔剑凉风出，雌雄傍尔飞。灵含爱子魄，光助霸王威。一日悲歌合，平生游侠非。殷勤解相赠，凭此报恩晖。
送别祺公先生 其五,明末清初,屈大均,秋来离别尽，知己更情伤。感激因屠钓，飘零为稻粱。园葵犹待日，朔雁已违霜。明岁重开府，招寻定不忘。
愁,明末清初,屈大均,养生苦不早，四十更情深。亲在宁言老，愁多欲废吟。天长迷朔雁，月冷急秋砧。泪向他乡尽，将归更满襟。
送天生 其一,明末清初,屈大均,万里求知己，从君旅雁门。佳期那再得，歧路竟何言。高尚难为客，屠沽易感恩。相思若春草，处处逐王孙。
送天生 其二,明末清初,屈大均,白云来市井，为母一吹箫。马度关山险，帆归涨海遥。壶浆渔父与，玉佩美人要。羡尔南陔去，春风兰杜饶。
送天生 其三,明末清初,屈大均,不断丹青树，终南地络阴。道随春草长，人与白云深。麋鹿鸣相召，羲皇梦可寻。时时望黄鹄，一寄岁寒心。
别田约生 其一,明末清初,屈大均,凄凄秋夜月，万古玉关愁。云汉随天转，霜华逐水流。高堂悬海岳，绝塞托旃裘。又别同怀子，骊歌欲白头。
别田约生 其二,明末清初,屈大均,慷慨风人度，飞文鞍马边。羽声悲不止，剑击气无前。别绪萦春草，离心逐玉鞭。河梁频执手，日暮两凄然。
别田约生 其三,明末清初,屈大均,君家近漆沮，垂钓日多鱼。汤沐先王旧，杯捲孝子馀。儿童催白发，君父托遗书。早晚还桑梓，萧然赋乐居。
忻口,明末清初,屈大均,忻口孤城在，横当晋上游。上包宁武戍，河绕秀容楼。设伏宜天险，防边及早秋。太原此门户，诸将莫轻裘。
军中,明末清初,屈大均,白日消毬猎，军中一事无。花骢盘雨雪，塞女泻酡酥。人向黄云老，春将白草苏。平生王霸略，尽与酒家胡。
赠内,明末清初,屈大均,接舆既高洁，妻子亦冰清。白首堪偕隐，青山不用名。依人愁雁塞，将母忆羊城。万里车同挽，明当故国行。
别倪生,明末清初,屈大均,乱离为客早，与尔一浮云。母在身难许，年衰道未闻。离筵临广武，歧路指横汾。努力还桑梓，天南有雁群。
马陵,明末清初,屈大均,俯挹中州尽，河山表里来。天悬句注险，水划孟门开。一笑雄图失，长歌故国回。遥从狐突庙，直下马陵台。
白发,明末清初,屈大均,白发羞明镜，青春老异乡。醉过边草绿，梦怯海天长。音信乖鸿雁，庭闱傍战场。寒衣谁与授，凄绝玉门霜。
冬夜宴赵将军宅,明末清初,屈大均,胭脂边女艳，雨雪地炉红。小队银筝合，深情玉盏通。歌长愁落月，发白愧惊鸿。明日城西猎，还将舞袖同。
偏头关作,明末清初,屈大均,往议搜河套，谁令飞渡频。三关元犄角，诸将故逡巡。市口黄云满，岢岚白草新。降羌休弄管，流泪有征人。
席上赋得梅花为陈正子寿 其一,明末清初,屈大均,雁门长至候，春色早惊梅。解渴如琼树，冲寒向玉杯。舞迎流雪态，歌倚掞天才。橘柚无华实，须君羽翼来。
席上赋得梅花为陈正子寿 其二,明末清初,屈大均,一夕花光动，三春草昧开。美人未迟暮，羌笛莫徘徊。蓟北飞香去，江南却月来。枝高难出手，留照岁寒杯。
别锡鬯,明末清初,屈大均,日落黄花晚，风高白雁秋。三关无鼓角，万里尽旃裘。歌管年华送，文章霸气收。相将游猎好，无奈隔云州。
边思,明末清初,屈大均,他乡琼树老，故国翠蛾颦。最是闺中月，能销塞上人。轻生随一剑，惜别向三春。戎马平生志，如何怨苦辛。
过夷门,明末清初,屈大均,侯嬴年七十，方报信陵恩。意气繇来重，功名非所论。驱车过梁苑，酾酒吊夷门。今日屠沽客，谁为公子言。
答毛子霞 其一,明末清初,屈大均,岂意秋蓬转，重逢在晋阳。解忧如玉树，含垢亦龙章。乌鹊虚惊月，芙蓉不拒霜。相看疑梦寐，高咏慰参商。
答毛子霞 其二,明末清初,屈大均,离亭愁执手，嘉会不崇朝。假食歌声苦，从军塞路遥。文章沉白草，膂力尽秋雕。三奏金笳罢，胡骢惨不骄。
扬州感旧,明末清初,屈大均,往日芜城困，君臣总不知。频飞丞相疏，不遣靖南师。蓟北天崩后，江南穴斗时。血书三四纸，读罢泪如丝。
梅花岭吊史相国墓,明末清初,屈大均,往者江南北，谁分上相忧。自从开四镇，不复问中州。精爽凭飞将，衣冠在古丘。梅花春不发，碧血满枝头。
通州望海,明末清初,屈大均,狼山秋草满，鱼海暮云黄。日月相吞吐，乾坤自混茫。乘槎无汉使，鞭石有秦皇。万里扶桑客，何时返故乡。
呈周栎园 其一,明末清初,屈大均,平生五岳游，今上谢公楼。楼里多山水，空濛云气流。故乡在南海，夫子有罗浮。置我丹青上，芙蓉四百秋。
呈周栎园 其二,明末清初,屈大均,泰华双毛女，秦时一丈夫。相逢白云际，共结合欢襦。予亦同妻子，鸳鸯玉井俱。高堂隔梅峤，归去为亲娱。
呈周栎园 其三,明末清初,屈大均,皎皎白华姿，公为处子师。补亡同束皙，教我在笙诗。将母愁无计，干人已后时。乌啼空自苦，日夕白门枝。
赠文及先丈,明末清初,屈大均,往日商山皓，相知有子房。英雄如女子，高尚亦君王。今代无芝草，此翁惟羽觞。行年过八十，亦足傲淮阳。
寄姚六,明末清初,屈大均,昔向三关去，今从五岳归。红颜辞子女，白首见庭闱。任侠成何事，游仙亦觉非。岁寒行役苦，将子念无衣。
赠余鸿,明末清初,屈大均,岁寒雁门雁，来及江南春。向尔池塘里，双双栖白蘋。高堂在南海，少妇自西秦。万里宁亲去，从君一问津。
答陆冰修 其一,明末清初,屈大均,五岳初求道，高堂两鬓霜。自从居市井，不敢薄词章。翡翠空毛羽，云霞自混茫。夫君一知己，感激未能忘。
答陆冰修 其二,明末清初,屈大均,尔爱沉香浦，苍茫多夕晖。蚌含明月出，鹏负碧天飞。欲访难移棹，临分重揽衣。白沙栖隐处，吾自玩芳菲。
答钟广汉,明末清初,屈大均,梁鸾颂高士，最爱采芝翁。一出安鸿鹄，还栖林屋东。子孙洞庭口，耕作上皇风。我亦能遗世，年年桂树丛。
送王汾仲还新安因访石埭姚明府 其一,明末清初,屈大均,白云归白岳，道过陵阳峰。为我期仙令，何时驾白龙。愁随一片月，挂在九华松。早晚思携手，冶城春酒浓。
送王汾仲还新安因访石埭姚明府 其二,明末清初,屈大均,相思似春水，一路送渔舟。自此临流别，湖名非莫愁。庭闱君自恋，京雒我空游。珍重南陔去，崇兰正可求。
题龚柴丈园 其一,明末清初,屈大均,频年远游去，鸾鹤恨无群。采药难供母，逢山便忆君。平生无素业，万里一浮云。爱尔丘园好，徘徊至夕曛。
题龚柴丈园 其二,明末清初,屈大均,清凉山翠滴，花药绕闲居。半亩松杉外，一春雨雪馀。人传高士颂，地接远公卢。迟我为沮溺，相将此荷锄。
白纻曲,明末清初,屈大均,翠幌开春夜，琼楼敞碧天。美人似明月，飞过彩霞边。举袖当花客，扬歌应凤弦。芳心君不见，徒为拾珠钿。
望天都峰,明末清初,屈大均,缥缈丹台上，轩辕拥二仙。玉壶甘露泻，珠盖彩霞悬。日月生黄海，笙歌满碧天。龙髯攀莫及，怅望泪潸然。
五人墓作,明末清初,屈大均,吴风多好剑，轻死自当时。以有要离子，长为烈士师。恩仇无不报，市井亦何知。慷慨五人者，英名复在兹。
胥口逢梅里诸子,明末清初,屈大均,一出太湖口，芙蓉万叠斜。飞来天外翠，散作镜中霞。之子梅溪至，相逢渔父家。包山有禅客，招手人寒花。
题翁子东洞庭山馆,明末清初,屈大均,东西两洞庭，吾爱莫釐青。往日鸱夷子，回舟此翠屏。君今胥母住，门对太湖扃。旦夕怀仙意，长歌入杳冥。
从洞庭还柬瞿止,明末清初,屈大均,芙蓉青翠里，昨谒洞庭君。玉柱开天阙，龙威导白云。灵书人外读，仙乐夜深闻。明共扁舟去，还寻鸾鹤群。
姑苏秋夕与余丈广霞坐京兆杜子寓楼,明末清初,屈大均,嗟尔姑苏客，萧然含暮愁。相思二华月，独立五湖秋。吴俗轻高节，秦风急好仇。今宵共樽酒，感激典貂裘。
春湖曲,明末清初,屈大均,士女春游早，梅花折满船。飞来玄墓雪，香散太湖天。渔父歌明月，夷光出紫烟。鸳鸯谁似汝，长在浣纱边。
消夏湾,明末清初,屈大均,吴王消夏处，玉沼太湖通。万古芙蓉发，西施在镜中。白云迷故国，春草失离宫。一对鸳鸯鸟，时来戏碧空。
木渎,明末清初,屈大均,漭漭五湖口，荷花远接天。巴陵通地道，林屋隐人烟。楼阁波涛里，帆樯空翠边。名峰七十二，争向镜中妍。
范蠡宅作,明末清初,屈大均,羡尔浮西子，扁舟湖海间。芙蓉三万树，种满洞庭山。石上留香屧，烟中有翠鬟。狂吟水仙曲，惊起一双鹇。
正气祠作,明末清初,屈大均,元老忠贞竭，中朝历数屯。十年荒社稷，一夜尽君臣。野月寒难曙，江花惨不春。精魂应杀贼，莫但作星辰。
钱塘观潮 其一,明末清初,屈大均,子胥乘白马，天上涌潮来。雷破江门出，风吹地轴回。孤舟凌喷薄，长笛引凄哀。欲作枚乘赋，先挥张翰杯。
钱塘观潮 其二,明末清初,屈大均,千里江潮势，奔腾禹穴前。蛟龙争水国，雷雨战空天。长剑中流拔，孤帆落日悬。谁言天堑险，飞渡有苻坚。
韬光寺楼晓望,明末清初,屈大均,朝来凭阁望，峰顶大江浮。日出天鸡口，潮飞澥蜃楼。苍苍会稽树，渺渺富春洲。不见同怀子，相思万壑秋。
子陵祠下夜坐,明末清初,屈大均,万里秋云尽，天空只客星。光含明月冷，影人绛河冥。双瀑为长带，千峰是翠屏。临风一舒啸，冉冉下仙灵。
题许剑亭,明末清初,屈大均,一剑君谁许，燕中就义人。剖心悬日月，披发上星辰。故国浮云暝，荒亭古木春。嗟予犹隐忍，何以报三仁。
寄桐岑子,明末清初,屈大均,雨雪悲年暮，山川爱浙东。平生一明月，飞入镜湖中。白拂悬天柱，青琴响碧空。期君扬帆至，相接有樵风。
禹庙,明末清初,屈大均,龙蛇盘禹穴，窈窕万峰连。玉简藏何处，梅梁失几年。双圭开日月，九鼎奠山川。终古思明德，讴歌俎豆前。
寄王丈予安,明末清初,屈大均,闻君在天目，服食黄精花。玉乳吸阳窦，花龛开暮霞。我怜若耶水，新作钓鱼槎。日日芙蓉里，看人出浣纱。
登香炉峰,明末清初,屈大均,香炉峰万仞，吾度鹊桥来。明月随霜簟，天河接玉杯。花间禹穴出，霞外赤城开。长啸凌沧海，仙人安在哉。
经铸浦,明末清初,屈大均,当年欧冶子，此地铸龙泉。一雪君王耻，雌雄飞入渊。云消天镜出，风起石帆悬。谁见登临客，高歌忆古贤。
耶溪夜游,明末清初,屈大均,杨柳覆长堤，芙蓉开欲齐。美人化明月，飞出浣纱溪。吹笛鸳鸯起，回舟珠斗低。白云遥送客，直至镜湖西。
别王于一往雁宕,明末清初,屈大均,拂衣西雁荡，濯足大龙湫。岂敢为高尚，孤云无所求。芙蓉开太白，瀑布挂飞楼。君有怀仙曲，因风寄十洲。
忆天台有寄,明末清初,屈大均,石梁横碧天，上有百重泉。昨梦随明月，同君蹑紫烟。闻箫桐柏下，拂剑斗牛边。孤鹤飞何处，回看阻霅川。
戏赠朱十,明末清初,屈大均,君爱耶溪好，扁舟去不归。荷花天上落，明月镜中飞。浣女歌新曲，鸳鸯起钓矶。鸳鸯不可得，弄水湿罗衣。
奉题方尔止戊申年正月初四日恭谒孝陵感怀诗后,明末清初,屈大均,亦有春秋在，书王未敢传。可怜正月泪，重洒戊申年。白发陪宫使，青山拂御筵。威灵空想像，拜手玉衣前。
题朱朗诣遗集 其一,明末清初,屈大均,匹夫能慕义，咫尺亦贤豪。天地存沟壑，风尘惜羽毛。家临梅福市，门对伍胥涛。哀怨平生曲，行将续楚骚。
题朱朗诣遗集 其二,明末清初,屈大均,千金破家产，四世受朝恩。草野羞亡命，沙场誓丧元。悲歌留乐府，歧路失王孙。阴雨空山夕，期君入梦魂。
顾云美六十 其一,明末清初,屈大均,寂寞松风寝，先皇御翰留。心飞天寿月，泪尽海棠秋。故国谁高卧，斯人更远游。乱离过六十，知己在沧洲。
顾云美六十 其二,明末清初,屈大均,汝婿忠臣子，初生端水时。两宫犀带赐，三岁羽林儿。丧乱孤谁托，艰贞尔独知。遗民今日少，珍重鬓如丝。
中宿峡,明末清初,屈大均,天上猿千树，声含秋雨哀。二禺峰窈窕，三峡水潆洄。帝子吹箫去，仙人采竹来。夕阳烟翠满，愁见望夫台。
从大小鸬鹚诸滩上郴州题莲子精舍,明末清初,屈大均,山水频开阖，仙源不可寻。水帘飞四壁，花雨散双林。猿鸟声相乱，蛟龙气自深。扁舟今已矣，渔父最知音。
赣州 其一,明末清初,屈大均,日落虎头城，风飘龙角声。天威馀细柳，地利失阴平。盗贼纷何在，英雄凛若生。襄皇能养士，沟壑荷恩深。
赣州 其二,明末清初,屈大均,义士魂何去，沙场一放招。黄衣归朔漠，碧血满南朝。山枕孤城峻，江通百粤遥。天生形胜地，空助虎狼骄。
风门山,明末清初,屈大均,壁立青天上，千峰接祝融。风门人不度，石栈马才通。射虎随蛮俗，椎牛会小戎。平生军旅事，辛苦桂阳东。
八尺洪,明末清初,屈大均,春来滩水急，喷壑万松间。风雨时驱石，雷霆忽破山。柳深黄鸟乱，花落白猿闲。渐至苏耽岭，寻仙拟不还。
耒阳观诸葛武侯碑,明末清初,屈大均,武侯擒孟获，刻石耒阳川。威震华夷日，心劳将相年。三分留正统，二表格皇天。终古英雄客，看碑泪泫然。
郴江口,明末清初,屈大均,惊涛出江口，一片雪山飞。舟与雷霆斗，人为鱼鳖归。偷生惭有剑，卒岁叹无衣。历尽人间险，吾今解息机。
南岳 其一,明末清初,屈大均,峰绕祝融尊，湖湘映岳门。香炉云梦气，瀑布洞庭源。雨霁分秋色，林开见晓暾。青苍一千里，望似阵云屯。
南岳 其二,明末清初,屈大均,伊昔洪荒世，衡山佐禹功。巨灵分一掌，明德继重瞳。岣嵝悬神碣，莲花落古宫。千秋金简气，龙虎郁无穷。
南岳 其三,明末清初,屈大均,烈气流珠海，真形隐玉壶。云霞相变化，日月自虚无。紫盖削千仞，朱天开一隅。飘飘鸾鹤上，高揖列仙儒。
南岳 其四,明末清初,屈大均,山随湘水长，转转向清湘。九面芙蓉翠，中天紫盖张。峰峰朝赤帝，树树带衡阳。万古香炉气，氤氲桂邸旁。
岳庙 其一,明末清初,屈大均,肃肃朱陵庙，怀柔忆我皇。乾坤归火德，日月起南方。秩礼遵虞典，斋心启夏王。千秋巡狩迹，想像辟鸿荒。
岳庙 其二,明末清初,屈大均,先皇钟鼓在，肃穆百神朝。凤管流清殿，霓旌捲碧霄。坤舆虽北陷，天柱尚南标。维岳司休命，无疆钖帝尧。
贾太傅故宅,明末清初,屈大均,长沙南纪外，迁客九疑边。皇帝虚前席，书生实少年。岳云高冠日，湘水远连天。故宅馀春车，行人重怆然。
题招屈亭,明末清初,屈大均,楚人端午日，招屈向湘沅。河伯空交手，巫阳不予魂。蛟龙侵水屋，风雨蔽天门。掩泣纷歌舞，思君不可谖。
夜憩江楼,明末清初,屈大均,八月潇湘客，三更乌鹊楼。天随珠斗转，雪抱玉盘流。远望惟京阙，相思若女牛。同心栀子苦，欲寄隔炎洲。
浮湘 其一,明末清初,屈大均,五年游五岳，三度下三湘。今夕衡阳宿，依然风露凉。钟愁回雁落，歌爱采菱长。木叶萧萧下，如何客异乡。
浮湘 其二,明末清初,屈大均,湘水清且浅，粼粼白石分。青浮南岳影，红摺暮天纹。九面芙蓉绕，中流兰杜薰。溪边渔父好，竟夕棹歌闻。
浮湘 其三,明末清初,屈大均,不断湘江岸，青青兰竹丛。泪痕光晓露，哀响乱秋风。岳与千帆转，天归一镜空。明朝洞庭上，萧瑟对丹枫。
浮湘 其四,明末清初,屈大均,水凉朝有气，日出渐成烟。林寂鸟多语，山深人亦田。岳痕青出岸，波影绿摇天。清绝湖南地，浮湘自可怜。
浮湘 其五,明末清初,屈大均,帆投渔火宿，浦口暮烟迷。催客虫声乱，依人鸟影齐。林穿黄月细，花压碧天低。疏磬知何处，茅茨隔一溪。
浮湘 其六,明末清初,屈大均,岳云青不断，湘水与之长。湘至湘阴尽，沿洄殊未央。鹧鸪催客起，斑竹拂船凉。山髻时明灭，林烟一带苍。
浮湘 其七,明末清初,屈大均,两日随兰桨，青青紫盖峰。五峰江倒映，水底尽芙蓉。苍翠楚天好，微茫湖口重。洲边采香草，湘女暮相从。
浮湘 其八,明末清初,屈大均,水口皆湘浦，花阴有岳门。帆低红树罥，舟小白波吞。戍鼓传双峡，渔灯绕一村。溪清多漏石，月照更潺湲。
浮湘 其九,明末清初,屈大均,青恐峰峦尽，红愁木叶多。鱼梁争截水，浣女乱穿荷。雨气含黄日，霞光激素波。虚无瑶瑟响，怅望是湘娥。
浮湘 其十,明末清初,屈大均,江至长沙阔，湖将岳麓浮。茫茫迷五渚，隐隐见双洲。才子伤卑湿，骚人怨早秋。熊湘高阁在，欲上写离忧。
浮湘 其十一,明末清初,屈大均,戍亭纤月上，吹角断行舟。葭菼风多夕，潇湘水易秋。天开洞庭口，波捲岳阳楼。帝子此离别，微茫一片愁。
浮湘 其十二,明末清初,屈大均,高高天岳出，雨后白云多。望与衡山似，愁如秋色何。人家连碧树，禹迹在寒萝。忆访莓苔字，年时鼓棹过。
浮湘 其十三,明末清初,屈大均,水清鱼不少，一路有罾塘。山映涟漪绿，日含烟雨黄。人为今屈子，地是古中湘。兰芷亦青草，如何独有芳。
浮湘 其十四,明末清初,屈大均,石浅水流难，舟人苦叫滩。水萤当昼乱，山鸟及秋寒。故国烽烟隔，他乡岁月残。闺中寄霜叶，点点泪痕丹。
浮湘 其十五,明末清初,屈大均,三闾憔悴日，自作大招辞。万古哀时命，遗声在本支。美人殊未作，宗国已频移。谁忍为渔父，烟波任所之。
南岳顶观日,明末清初,屈大均,中宵登岳望，阊阖赤霞边。光采频迎日，空濛不见天。苍梧龙驭失，紫盖凤楼迁。万古湘累泪，东皇太乙前。
拜三闾大夫墓,明末清初,屈大均,三闾蝉蜕后，玉佩葬湘川。披发重华侧，扬灵太乙前。墓田滋杜若，宗国委寒烟。词赋开苗裔，千秋哀怨传。
长沙,明末清初,屈大均,熊绎开南楚，长沙应小星。城临湘水碧，苑接岳山青。帝子留笙鹤，娥皇隔洞庭。徘徊秋月夜，玉殿见流萤。
汉阳除夕和伍子,明末清初,屈大均,汉阳江上客，寂寞度残年。晞发无朝日，沉身有太川。独醒渔父笑，同病大夫怜。此夕逢除夕，清樽涕泪边。
湖中有怀 其一,明末清初,屈大均,江从湖口阔，浩淼浸长沙。天外青惟水，空中白是花。乱鸿惊岳市，疏柳落渔家。寂寂推篷坐，相思为月华。
湖中有怀 其二,明末清初,屈大均,月出水天分，微茫不见云。芦花千万里，如雪落纷纷。似我愁心乱，风吹不到君。更怜洞庭雁，栖宿暮无群。
出湖作 其一,明末清初,屈大均,澧注湘川左，湖开汇口西。天从南楚尽，岳至洞庭低。波捲青山去，云含白雁嘶。二妃时出入，风雨冷凄凄。
出湖作 其二,明末清初,屈大均,向夕从湖汉，东浮发棹歌。雪将春水满，花与白云多。五渚连青嶂，三湘间绿莎。君山何处是，欲往阻风波。
次沅江作,明末清初,屈大均,西从桥口入，一水最潆回。自过沅江县，微茫湖欲来。不知青草外，可有碧天开。月落帆须宿，津人且莫催。
自排山经熊罴岭至祁阳作,明末清初,屈大均,百里藤萝路，阴森万木中。山寒多宿雨，叶尽少悲风。岭峤千盘入，湖湘一线通。楚南香草地，处处见兰丛。
自零陵至兴安道中,明末清初,屈大均,苍松三百里，不尽复枫林。一路白云暗，千峰红叶深。山空自多响，水落亦成吟。薄暮停车坐，萧萧馀片心。
零陵道中晓行 其一,明末清初,屈大均,啼鸟晓纷纷，人烟乱白云。江声双浦合，山色九峰分。斑竹枝枝泪，重瞳处处坟。苍梧秋雨暗，咫尺阻湘君。
零陵道中晓行 其二,明末清初,屈大均,试上蒲洲望，峰峰列翠屏。潇从湘口合，陵是九疑零。柳映长桥绿，松浮远岸青。暮投何处宿，灯火起官亭。
全州道中,明末清初,屈大均,五日松林引，三朝谷口迷。孤村阴雨外，古道白云西。风定分泉响，山深少鸟啼。故乡不可望，千里草萋萋。
灵渠,明末清初,屈大均,开陡船争上，灵渠水满时。穿来自秦汉，流出注湘漓。片雨添三尺，千峰绕一丝。相思如此水，南北不相知。
灵川道中眺望建陵诸峰,明末清初,屈大均,横斜千万笋，不似一峰峰。苍润含秋雨，巉岩出古松。孤根争自立，落势不相从。百里烟云外，漓江绕几重。
虞山望虞帝祠,明末清初,屈大均,云气尝如象，盘旋玉殿间。匏笙祠二帝，铜鼓镇诸蛮。地接苍梧近，林多古竹斑。千秋骚些客，怅望是天颜。
建陵秋望,明末清初,屈大均,日暖翠微浓，山包桂水重。楼台悬一笋，井邑散诸峰。肃杀流东极，玄黄战大冬。疮痍新满路，不忍视军容。
野宿荔浦作,明末清初,屈大均,夜宿帐房小，天寒多野风。卧看珠斗落，吟使绿尊空。欲战愁兵少，将归望路通。故乡怜有母，辛苦忆军中。
宿平南县村中作,明末清初,屈大均,野宿寒依火，高栏在翠微。山霞晴已吐，水雾湿犹飞。地广夷樵少，村荒士马饥。无金市牛酒，怅望射生归。
夜上横州作,明末清初,屈大均,夜分催荡桨，乘月上横州。烟雾含渔火，星河挂戍楼。身忘银甲重，手得角弓柔。不寐思军事，疏钟起渡头。
自五屯所至永安州舟中作 其一,明末清初,屈大均,冬木寒逾秀，苍苍雪霁时。风开多柳叶，冰压少松枝。水积春前气，山添雨后姿。新晴人就暖，解带步迟迟。
自五屯所至永安州舟中作 其二,明末清初,屈大均,落木寒泉路，朝烟暮雨人。乡山归不得，母子梦相亲。石乱初无口，滩平渐有身。篙师愁欲绝，此水最艰辛。
自五屯所至永安州舟中作 其三,明末清初,屈大均,水打村村碓，风烧岸岸田。鸟声时出谷，云气忽沉天。路尽无烟处，人寒欲雪前。岁残无一可，兵马苦颠连。
自五屯所至永安州舟中作 其四,明末清初,屈大均,天寒生白雾，日出见平原。卧入千峰雪，吟随万壑猿。一身家国重，七尺死生尊。安得功成去，丘中复闭门。
自五屯所至永安州舟中作 其五,明末清初,屈大均,叶落知枫树，千林冬不黄。松晴初出雪，梅早已浮香。事共年华去，愁随春水长。兼旬未窥镜，白发恐如霜。
宿高田,明末清初,屈大均,夜久林风息，溪声静欲无。流萤知客冷，宿鸟似人孤。拂石难为卧，鸣琴亦自娱。高楼怜有女，此夕听啼乌。
自滑山至骆家道中,明末清初,屈大均,平田千石笋，一笋一人家。荫壁全生竹，流溪半是花。山山通乳窦，树树有渔槎。匹马行将晚，前村隔暮霞。
阳朔,明末清初,屈大均,城里奇峰满，人烟在石林。家家为虎落，户户有猿吟。水脱诸滩浅，江通一井深。客舟纷向驿，月出奏箫音。
生日同诸将郊行作,明末清初,屈大均,细蹀花骢出，麾幢拂晓云。葛巾汉名士，毛扇蜀将军。节制凭儒术，忠诚致大勋。自矜年四十，于道亦曾闻。
昭江夜行作,明末清初,屈大均,江天寒色惨，初月不成黄。未夕已生雾，将春始有霜。无能酬父老，不敢忆家乡。终岁劳军事，徒令白发长。
阳朔道中,明末清初,屈大均,半天青是石，石出辄成峰。一路平田上，参差间古松。人声喧野水，鸟影下寒钟。径口迎车马，欢然有老农。
暇日出癸水门眺望 其一,明末清初,屈大均,雌雄双石笋，竞秀出城中。一洞峰峰入，千泉树树通。水花纷似雾，山响不因风。胜日幽探去，无人识玉骢。
暇日出癸水门眺望 其二,明末清初,屈大均,苍苍一片石，削出万峰青。插水皆浮玉，围天是翠屏。人随飞瀑下，心与白云冥。稍待麇麚入，岩扉雨不扃。
风洞寺晚眺 其一,明末清初,屈大均,水冷多秋雨，山寒少暮霞。馀霜犹在叶，初雪未成花。寺与飞崖落，城随叠嶂斜。寂寥无物虑，相伴有林鸦。
风洞寺晚眺 其二,明末清初,屈大均,一洞穿山背，逶迤不可寻。交垂千尺乳，乱落百泉音。黄叶静方脱，碧潭寒更深。暮风吹浙沥，猿鸟亦惊心。
岁暮客建陵作 其一,明末清初,屈大均,岁寒何所有，一片白头霜。共是无衣客，偏知此夜长。数奇惭部曲，金尽失肝肠。岂必成功业，归来策亦良。
岁暮客建陵作 其二,明末清初,屈大均,一壁横天尽，千峰压水斜。飞楼在乔木，倒影满平沙。叶落偏惊客，莺啼正忆家。纷纷帘幕外，风雪自成花。
岁暮客建陵作 其三,明末清初,屈大均,朔雪初兼雨，南风已合冰。穷阴千里积，杀气一冬凝。水冻难张罟，天寒可放鹰。梅花何处有，采采兴堪乘。
岁暮客建陵作 其四,明末清初,屈大均,冰雪融将尽，春人已袷衣。鱼吹新水出，鸟拂落花飞。驿路枫林引，人家石壁围。羔裘持易酒，日暮醉忘归。
赠别查韬荒 其一,明末清初,屈大均,海岳多精液，生君俊异才。文从六经出，学自二人来。白首天犹困，狂歌日已哀。艰难相羽翼，岁晏且樽罍。
赠别查韬荒 其二,明末清初,屈大均,汝昨云南去，昆明涉倒流。滇王惊大笔，汉将赠轻裘。兵法儿曾学，权书父所留。莫徒工草檄，厮养已封侯。
赠别查韬荒 其三,明末清初,屈大均,膏物吴江足，文禽越峤多。羽毛君不妒，音响自相和。海气朝成市，潮田暮涌波。亦知奇道否，郁水接牂柯。
赠别查韬荒 其四,明末清初,屈大均,莞香多血结，端砚有花痕。相赠无馀物，相知祗二言。才高偏下俗，气侠不惭恩。沉湎谁能似，生涯在绿樽。
赠别查韬荒 其五,明末清初,屈大均,去踏梅花岭，斑骓似陆郎。无才除左纛，不敢问金装。赣石诸滩险，浔江九派长。舟中如有作，一一记炎方。
赠别查韬荒 其六,明末清初,屈大均,山枝工蜜渍，水熟解兰薰。归赠楼中妇，香应日夕闻。书从闺阁著，情以友朋分。时作熊经好，遵生贵在勤。
赠别查韬荒 其七,明末清初,屈大均,弹筝纤手子，送尔曲难终。斫鲙鲥鱼白，调齑豆蔻红。道成方好色，才在不知穷。金石期相保，千秋业在躬。
赠别查韬荒 其八,明末清初,屈大均,越草多灵药，蛮花半大丹。神仙宁有种，服食不曾难。葛令遗书古，浮丘静夜寒。留君偏未得，涕泪落江干。
赠别查韬荒 其九,明末清初,屈大均,岂敢多求友，交君已不孤。谗言从贝锦，清鉴自冰壶。菡萏双峰出，云霞一气敷。繇来不离别，有道在虚无。
赠吕化州 其一,明末清初,屈大均,复阐先公道，为邦孝友馀。世为臣子鹄，人读使君书。德感金芝草，恩随白鹿车。我怀阴雨好，欲向化州居。
赠吕化州 其二,明末清初,屈大均,太傅忠诚在，平生一孝经。先朝安社稷，后裔重朝廷。为政劳州牧，书名冠御屏。拂衣归莫早，公辅待仪型。
赠吕化州 其三,明末清初,屈大均,尚书谁特笔，忠冠烈皇朝。我有春秋志，公为列传标。削心遗令子，披发逐神尧。讨贼文章在，书生未寂寥。
赠吕化州 其四,明末清初,屈大均,经年苦行役，事向石龙回。为有微言在，频趋太守来。三川家学大，两世道宗开。往日芝泉院，还期辟草莱。
有忆,明末清初,屈大均,裙为留仙绉，香缘却死熏。无情飞入月，有梦去为云。义甲姬人得，遗书弟子分。当时娇玉步，彷佛屧声闻。
命子,明末清初,屈大均,渊明初命子，安石始教儿。白发惭闺阁，青云望羽仪。新篁开雨叶，乳燕拂晴丝。感念先公德，皇天或我私。
赵尉台下作,明末清初,屈大均,赵尉台前草，空馀狐兔骄。三年屯朔骑，一月作南朝。牛黍秋初熟，蝉枝晚未凋。自怜英霸诺，寂寞在东樵。
读陈岩野先生政要,明末清初,屈大均,往日陈都谏，谋猷信有馀。初闻哀痛诏，即上治安书。丞相劳相嫉，君王叹不如。可怜捐七尺，地下奉銮舆。
秋郊燕集作,明末清初,屈大均,披发空行乞，凄凉去国身。龙蛇无四海，日月在孤臣。泪洒秋江满，愁随白草新。相逢聊取醉，莫作别离人。
春日喜从弟无极至东莞赋赠 其一,明末清初,屈大均,我学老莱子，婆娑膝下时。弄雏殊未已，采药更何之。汝自圭峰曲，来寻莞水湄。林中无所有，祗赠白华枝。
春日喜从弟无极至东莞赋赠 其二,明末清初,屈大均,与子传家学，离骚廿五篇。楚人元善怨，渔父岂为仙。以道娱萱草，于春返药田。紫荆花一树，知为弟兄妍。
赠郭皋旭 其一,明末清初,屈大均,之子当湖彦，风流亦可宗。豪雄似翁伯，博雅比弘农。来作花田乐，归期锦石封。大才应晚达，冠剑且雍容。
赠郭皋旭 其二,明末清初,屈大均,双瞳犹点漆，五十学书年。老觉黄金贵，愁令彩笔妍。浮家因范蠡，破产为韩嫣。携手高凉路，相将咏甫田。
赠郭皋旭 其三,明末清初,屈大均,少小持胎素，行将服海霞。心珠同皎月，意蕊即丹砂。合浦探鲛室，罗浮御凤车。多情如陆贾，爱杀素馨花。
赠郭皋旭 其四,明末清初,屈大均,鹧鸪元越客，茉莉是蛮花。南翥聊同妾，西飞莫忆家。蚌生珠子树，龙织海人纱。自可成豪富，无令金谷誇。
赠郭皋旭 其五,明末清初,屈大均,涨海精华盛，真人沐浴多。命须红粉绩，吟奈白头何。素女师宜早，清琴曲贵和。凤毛行冉冉，宜子是交娥。
赠郭皋旭 其六,明末清初,屈大均,我似青黄橘，须君羽翼来。蝶生元凤子，螺长即珠胎。瘴海多珍物，炎天少异才。无人知宝惜，零落委蒿莱。
赠郭皋旭 其七,明末清初,屈大均,知音君最善，不负此朱弦。鸾羽吾方铩，蛾眉世不怜。云炉吸丹气，玉液漱飞泉。虎豹姿如此，那堪便学仙。
赠郭皋旭 其八,明末清初,屈大均,与君结交早，不忘久要言。道以文章重，情将骨肉敦。天心归草莽，世事在丘园。何以蠲忧疾，兰房更树萱。
赠谭天水 其一,明末清初,屈大均,谭子丹青妙，尤工写宓妃。凌波纨扇出，拾羽玉屏飞。昔诵陈王赋，尝嗟丽色希。兹焉图画里，日日对容辉。
赠谭天水 其二,明末清初,屈大均,尔得惊鸾势，飞毫作隶书。风云起纤指，妖冶把轻裾。鲁酒花相映，齐纨雪不如。兴酣追草圣，日与世情疏。
寄李将军,明末清初,屈大均,三翼雄苍兕，将军有战船。凭陵南海郡，训练九真天。白马封侯晚，黄龙负帝先。伏波原大器，一挫莫颓然。
浮丘,明末清初,屈大均,闻与罗浮岳，朱明一洞通。石床流水上，丹灶落花中。时有大蝴蝶，来从四百峰。惭予学仙久，羽化未凌空。
郑子画白鸥送予赋以答之,明末清初,屈大均,之子赠将归，丹青世所希。以予为海客，故写白鸥飞。毛羽亦知惜，稻粱安可依。沧洲自今别，相忆寄芳菲。
二石楼下有怀,明末清初,屈大均,天边二石楼，水帘不上钩。玉女窗如月，白云开向秋。悠悠紫芝唱，处处羽觞流。不见王孙返，猿声万壑愁。
寄陆太守 其一,明末清初,屈大均,今代怜才者，当湖子大夫。以予骚圣后，狂简一时无。奖借多诗笔，追随许酒垆。报恩惭海客，慷慨泣明珠。
寄陆太守 其二,明末清初,屈大均,谢公为郡日，数上会稽山。坐啸君无事，丹霞亦往还。文章奋禅藻，氛祲息台关。一道飞泉水，无生说未闲。
别稚女 其一,明末清初,屈大均,膝下方娇小，非男亦胜无。可怜频失乳，未得复将雏。一月行边上，三龄向海隅。黄泉有慈母，念尔泪如珠。
别稚女 其二,明末清初,屈大均,自失餔糜妇，家中日益贫。东门如复出，黄口托何人。况此桑榆日，尤须菽水身。此行惟数月，即返莞江滨。
悔不,明末清初,屈大均,悔不从卿死，欢娱向夜台。空闺形影在，白日梦魂来。夕鸟惊风叶，秋虫泣露苔。人间今已矣，何处是蓬莱。
舍弟刈稻赠以诗,明末清初,屈大均,今年风雨好，汝稼满堂阴。十亩妻孥力，千秋沮溺心。自兹有鸡黍，可以弄书琴。求禄胡为者，高堂白发侵。
兰陔即事 其一,明末清初,屈大均,当轩皆古木，绕屋是寒塘。石笋穿云乱，花须拂水长。虽然多菡萏，尚未足鸳鸯。小妓拿舟至，风吹珠翠香。
兰陔即事 其二,明末清初,屈大均,夜宴多银烛，春眠少象床。近愁碧玉女，不嫁汝南王。白马穿花去，黄莺入柳藏。可能端午日，来唱荔枝香。
兰陔即事 其三,明末清初,屈大均,花里藏丘壑，幽深人不知。水光连碧甲，山势接黄旗。欲雨云生石，方晴月满枝。小童呼孔雀，双影暮归迟。
兰陔即事 其四,明末清初,屈大均,行行花路断，桥接水中亭。山色含烟绿，天光入镜青。黄公采芝咏，范蠡养鱼经。父子多高逸，朋来亦客星。
兰陔即事 其五,明末清初,屈大均,杨柳秋含蕊，芙蓉暮敛花。林声全似雨，海气半成霞。鸟宿烟村寂，人归石路斜。月明思一醉，随意向渔家。
送陈明敬游吴因访秀州诸子 其一,明末清初,屈大均,之子三吴去，为予过秀州。故人尽高卧，空谷可相求。梅里山多雪，鸳湖水易秋。几宵魂梦好，随尔木兰舟。
送陈明敬游吴因访秀州诸子 其二,明末清初,屈大均,故人如有问，新住珊瑚洲。西望江连海，东观罗与浮。家贫少生计，人静多春愁。知己日零落，相思空秀州。
奉赠高士周以濂先生,明末清初,屈大均,白发垂霜雪，端居岳麓峰。客星光隐现，王命论从容。薇蕨留饥凤，风云待伏龙。天人多秘策，授我定尧封。
赠卜者陈生,明末清初,屈大均,往日松山战，而翁出汉家。主恩酬马革，臣节著龙沙。令子悲流落，炎天度岁华。将军馀碧血，滴滴在金笳。
寄龚柴丈,明末清初,屈大均,我友惟龚胜，曾同辟谷来。人间无不可，鸾鹤莫相催。待奉白头母，兼之浮峤梅。遥遥向江左，共住清凉台。
喜陈元孝举第三子,明末清初,屈大均,四十惭华发，怀中一子无。为君频缓带，有妇即生珠。清庙琳琅器，沙场汗血驹。先公忠可悯，天意在诸孤。
合澜洲,明末清初,屈大均,合澜洲上望，蜃气雨中多。潮起三门海，风翻十丈波。盐田朝放水，沙潬晚收禾。鱼米兹焉贱，时时鼓棹过。
端州感怀 其一,明末清初,屈大均,地扼东西粤，中丞作镇雄。崧台曾驻辇，锦石有行宫。两载偏安业，孤臣再造功。可怜天运去，仓卒六军空。
端州感怀 其二,明末清初,屈大均,苍梧西咫尺，终古哭重华。水接牂柯阔，云开石室斜。天孙频此夕，帝子久无家。不分浮生苦，飘零信海槎。
七星岩,明末清初,屈大均,玲珑数岩穴，明灭一烟霞。石乳凝为石，花光散作花。莓苔多绿字，蝙蝠是丹砂。散带寻仙迹，行行磴道斜。
入新兴江路,明末清初,屈大均,一水湾环好，扬帆入万峰。滩声驱乱石，山影落寒松。青草馀春瘴，疏花隐暮钟。大风频拔木，知是涧中龙。
太平驿,明末清初,屈大均,树里空城在，藤萝暗女墙。野烟连水白，樵火满山香。已产蛮夷地，还投瘴疠乡。仆夫频见笑，衣食失清狂。
次观珠塘同郭子作,明末清初,屈大均,榕阴行不尽，夹路鹧鸪啼。树树包青嶂，山山出一溪。虎过风叶乱，蝉立露枝低。于役虽云苦，林泉得共携。
黄泥湾道中,明末清初,屈大均,树树藤萝挂，峰峰洞穴通。人家依石壁，客棹转花宫。竹密愁无路，松多啸有风。鸡声莫唱早，乡梦正禺东。
阳春道中 其一,明末清初,屈大均,群松围石笋，一水蔽岩扉。苍翠含秋色，阴森散夕霏。采菱人未罢，食稻蟹初肥。百里云峰路，愁中望欲微。
阳春道中 其二,明末清初,屈大均,孤舟行不得，最恨鹧鸪声。峡暗三秋雨，林开一日晴。相思生白发，独往忆青城。不有神仙术，那消婉娈情。
阳春道中 其三,明末清初,屈大均,朝穿魑魅影，暮入虎狼群。林木阴多惨，烟岚毒更薰。野人毛布与，樵女蜜房分。喜向空山曲，茅茨宿白云。
阳春道中 其四,明末清初,屈大均,芙蕖愁少水，乌鹊恨无枝。草野原吾分，皇天不我私。鲍焦垂槁日，桑户返真时。所恨无甘旨，归为老母怡。
东安舟中,明末清初,屈大均,秋水流何急，鱼梁欲上难。风雷争一石，烟雨失诸滩。渡口鸣蝉乱，人家落木寒。青山千万转，不得见东安。
福禄咫尺边界停车怅望有作 其一,明末清初,屈大均,水族随潮至，居人捕蟹多。客愁消七箸，乡梦畏关河。树作长边界，风呜小港波。萧萧一茅宇，双泪滴蛮歌。
福禄咫尺边界停车怅望有作 其二,明末清初,屈大均,万里干戈路，间关真可怜。心从天北死，眼向日南穿。杨仆楼船在，唐蒙策略传。牂柯春水涨，直至石门边。
福禄咫尺边界停车怅望有作 其三,明末清初,屈大均,未夕茅茨宿，临溪置一床。海鲜沙白美，山果木威香。妇子朝成市，牛羊晚入庄。风前一偃卧，亦足傲羲皇。
福禄咫尺边界停车怅望有作 其四,明末清初,屈大均,雨急不成瀑，林高知有山。拨花寻径口，攀竹上天关。儿女穿黎锦，生涯鬻白鹇。晚来飞騕马，投宿有欢颜。
福禄咫尺边界停车怅望有作 其五,明末清初,屈大均,狼水惟蓬远，徭山是白梅。妻孥多射猎，虎豹少蒿莱。风俗歌村好，烟光伏峒开。乱峰盘鸟道，行客意迟回。
石城旅店,明末清初,屈大均,繇来乌鹊好，绝胜凤凰飞。野草偏多艳，含花露不晞。与姑炊午黍，为客组春衣。皎皎茅茨月，良人樵采归。
送黄生扶其父丽农隐君榇还吴兴 其一,明末清初,屈大均,汝父先朝露，人悲失首丘。伯鸾频客死，梅福早仙游。返葬关河杳，招魂弟子愁。艰难扶衬去，嗟尔孝无俦。
送黄生扶其父丽农隐君榇还吴兴 其二,明末清初,屈大均,亦有要离墓，无如傍哲兄。没犹敦孝友，生不爱功名。白雪才难尽，黄花节已成。瓜田今罢灌，苕水为谁清。
送黄生扶其父丽农隐君榇还吴兴 其三,明末清初,屈大均,白首遗民少，青山故国非。谁怜沟壑里，尽是芰荷衣。逆旅烟多冷，浮生露易晞。孤儿怜尔苦，匍匐墓田归。
送黄生扶其父丽农隐君榇还吴兴 其四,明末清初,屈大均,白华天性好，黄石父书存。讵改三年道，难忘五世恩。剑虹浮白日，兵气结黄昏。年少多轻侠，须将诗礼敦。
送黄生扶其父丽农隐君榇还吴兴 其五,明末清初,屈大均,临风尽一哭，泪洒越江滨。白首少知己，黄泉多故人。引棺愁道远，磨镜苦家贫。何日杼山上，来披宿草春。
送凌子还旧京 其一,明末清初,屈大均,送君兰棹发，归问秣陵春。龙虎三山地，烟花六代人。林园连大内，眺望及佳辰。我有旧京忆，台城待结邻。
送凌子还旧京 其二,明末清初,屈大均,王蒙尝览镜，李固日搔头。遂使青蛾客，争持紫绮裘。三年团扇贵，一片练裙愁。我亦怜书圣，时从池上游。
送凌子还旧京 其三,明末清初,屈大均,赋诗矜绝艳，骚雅变新声。以我多香草，相投有紫琼。凤凰高不下，桂树晚方荣。自古称才彦，都于出处明。
送凌子还旧京 其四,明末清初,屈大均,荔子蠲愁物，槟榔洗瘴丹。令君发玉齿，有女捧冰盘。鬓影花烟湿，琴声瀑雪寒。生憎湖上柳，不为系征鞍。
送凌子还旧京 其五,明末清初,屈大均,梁鸿元烈士，吴市几人知。七尺无沟壑，双栖失缟綦。芙蓉怀丽日，翡翠慕琼枝。天性多哀怨，劳君比楚辞。
送凌子还旧京 其六,明末清初,屈大均,萧萧天北风，吹乱客心蓬。明日御沟里，水流不可同。莫忘贫贱好，频使梦魂通。与子相为命，蟾蜍在月中。
送凌子还旧京 其七,明末清初,屈大均,虎踞关前客，鸡鸣寺里人。君归持桂酒，自可得纶巾。道在农桑日，天留草莽身。平生求友急，见尔必情亲。
送凌子还旧京 其八,明末清初,屈大均,托命在薇蕨，予生日以微。故人那可别，浮世已无归。涨海波含泪，岐亭酒满衣。异时车笠谊，相望在燕畿。
答陆子馈药,明末清初,屈大均,哀乐销人尽，中年贵遣情。无才营服食，多病愧平生。月冷含霜气，风悲带雁声。感君频馈药，高举觉身轻。
偶忆北边旧游有作 其一,明末清初,屈大均,往日边头猎，飞扬共细君。名鹰奋金距，骏马驰浮云。白草春犹见，黄河冻不闻。无心尽狐免，留箭立奇勋。
偶忆北边旧游有作 其二,明末清初,屈大均,呕夷河畔宿，雨雪妓围寒。绝塞襟玄岳，长城跨纥干。行吹芦叶管，卧拥橐驼鞍。意气归儿女，宵深酒未阑。
偶忆北边旧游有作 其三,明末清初,屈大均,酹酒鸦儿墓，英雄今已非。人间消汗血，世乱失戎衣。战气横云朔，边愁满夕晖。向来雄割据，精爽去何归。
偶忆北边旧游有作 其四,明末清初,屈大均,麋酒寒难醉，驼鞍暖易眠。呼鹰来口外，贩马向关前。草带霜花白，冰合日色妍。流萤当昼出，惨澹战场边。
偶忆北边旧游有作 其五,明末清初,屈大均,春游怀柘弹，夜怨拂檀槽。远嫁悲黄鹄，单栖笑伯劳。边霜沾袜湿，海月入楼高。一旦成黄土，馀香在楚骚。
大蝴蝶,明末清初,屈大均,二月大蝴蝶，家家出茧来。仙衣成凤子，光采似花开。芍药人争喂，麻姑使莫催。养成三尺翅，骑汝入蓬莱。
梦钟广汉,明末清初,屈大均,尔尚为人子，未应兰玉凋。著书方属草，求食正吹箫。魂梦频来往，精灵未寂寥。死生元不隔，一片月横霄。
为高子寿母,明末清初,屈大均,之子高堂在，行年八十春。少敦黄鹄节，老倚白华身。养志惟高隐，垂名在食贫。吾亲有慈命，将与孟家邻。
雷女,明末清初,屈大均,雷女工絺绤，家家买葛丝。赠夫多越布，生子是珠儿。玳瑁装眉掠，槟榔代口脂。蛮中妖艳质，半在海洋湄。
送人还槜李 其一,明末清初,屈大均,我自三云塞，来归百粤城。故人离别尽，边地姓名轻。孔雀自相妒，梅花无此情。如君是知己，应解识生平。
送人还槜李 其二,明末清初,屈大均,我欲金陵住，时从秀水游。命须高士托，才为大邦留。梅福宜吴市，文公必沃洲。君归语交好，相待旧林丘。
卫人生子,明末清初,屈大均,明月生珠牡，精华贵在迟。晚成为硕果，早发岂琼枝。将种知无敌，先人德在兹。明年小垂手，还见梦熊罴。
送岑金纪之赵 其一,明末清初,屈大均,使气谁相让，纷纷侠少场。休从句践博，合与仲连觞。日照漳河白，天连代草黄。邯郸饶挟瑟，知尔乐无方。
送岑金纪之赵 其二,明末清初,屈大均,大陆沉秋雨，长河走暮雷。龙蛇何处蛰，日月几时回。呜咽刘琨啸，悲凉庾信才。狗屠应得见，燕市重徘徊。
赠陆舍人,明末清初,屈大均,翡翠巢青琐，梧桐拂禁林。朝裁紫泥诏，夕弄素琴音。往在当湖曲，相思春水深。露华零蔓草，邂逅慰中心。
代人寄梦子,明末清初,屈大均,少别成千岁，悲歌了不闻。老龙犹下土，雏凤已高云。词赋微言在，经纶艳色分。怜才知不浅，有泪湿罗裙。
遥题七盘岭,明末清初,屈大均,栈阁连千里，褒斜上七盘。白云通子午，红日近长安。策马凌天险，悲秋倚将坛。何时诸葛出，吾见汉旌竿。
赠缪天自,明末清初,屈大均,朝飞野田雉，耿介绝无群。白首谁知己，青山独有君。披裘惊季札，请组羡终军。壮志应难就，相将入海云。
题张二丈山房,明末清初,屈大均,窗户掩云烟，山翁春正眠。琼琼筝手好，燕燕画心玄。呼鸟掌中食，留僧花里禅。几人能白发，珍重采芝篇。
怀沈武功 其一,明末清初,屈大均,勾吴多好友，不及尔情深。昔见如琼树，相依苦雅琴。愁生落花处，梦绕包山阴。吟咏内书罢，松风吹好音。
怀沈武功 其二,明末清初,屈大均,炎方风气异，秋尽始知秋。桐叶方飘户，梅花已满楼。故人多秀水，之子在中洲。白露滋兰芷，应含八咏愁。
怀沈武功 其三,明末清初,屈大均,之子日思我，书来天一涯。飞归南海鹤，长绕北堂花。母在小天姥，妻亡阴丽华。人间欲无意，禅寂向烟霞。
家园采菊 其一,明末清初,屈大均,东篱花数本，岁岁复重阳。灌溉慈亲力，清泠处士香。摘来添菽水，餐去带冰霜。一卷离骚在，清修不敢忘。
家园采菊 其二,明末清初,屈大均,陶公有秋菊，多赠九华枝。最劲先朝本，纯黄后土姿。香含霜气早，暖入露光迟。我学三闾者，餐英亦自怡。
吊淮阴侯,明末清初,屈大均,天夺英雄鉴，三分势不成。佯狂悲蒯彻，变诈恨陈平。云梦愁风急，长淮夜月清。可怜伊吕业，千载一沾缨。
经韩侯钓台 其一,明末清初,屈大均,汉王将将术，早有蒯通知。自是英雄德，难忘衣食私。功高应不赏，器满实难持。淼淼长淮水，当年把钓丝。
经韩侯钓台 其二,明末清初,屈大均,刘项曾悬命，侯王已得时。英雄天亦忌，黄老尔空师。皦日长淮水，繁花漂母祠。千秋一洒泪，仗剑复何之。
宿陈生凌寒轩作,明末清初,屈大均,今夕茆堂宿，不知秋雨寒。故人同枕簟，清梦满栏杆。叶落惊山鸟，林香识夜兰。爱君诗句好，吟到晓钟残。
送何子往桂林,明末清初,屈大均,桂林襟五岭，山翠尽成岚。去逐湘江北，归从漓水南。故人待徐孺，太守是嵇含。岩穴多勾漏，行春共玉骖。
追哭相国陈文忠公 其一,明末清初,屈大均,元老按雕戈，楼船沸海波。千人驱市井，一战殉山河。县目东门去，骑箕北极过。还看羽林将，馀勇助廉颇。
追哭相国陈文忠公 其二,明末清初,屈大均,仓卒挥乌合，全凭朝气雄。鬼神机一泄，风雨势成空。淝水繇天幸，祁山属运终。千秋伤化碧，血渍尉陀宫。
司马长卿,明末清初,屈大均,少年工击剑，壮岁好探书。不与邹枚友，那能著子虚。怜才惟一女，好色似三闾。晋代诸名士，风流总不如。
送残僧,明末清初,屈大均,送君归伏鹿，高顶结茅茨。大道今宜隐，青山是我师。开林通素月，引水绕东菑。客问无生旨，松花折一枝。
寄纪伯紫 其一,明末清初,屈大均,钟山馀一老，呜咽故宫篇。禾黍哀何及，壶觞兴自怜。江南未归棹，蓟北空垂鞭。试望秦淮草，茫茫六代烟。
寄纪伯紫 其二,明末清初,屈大均,旧曲清商好，新诗正雅多。生才天不偶，学道欲如何。萱草兰房树，桃花宝马驮。多方娱白首，世事任沧波。
江皋,明末清初,屈大均,江皋春色好，雪尽艳阳来。游女晴初出，梅花暖正开。槟榔为口实，竹叶是愁杯。自失吹箫侣，无心上凤台。
读韩孝廉如琰讨闯贼檄 其一,明末清初,屈大均,书生磨盾鼻，一檄似雷惊。讨贼呼臣子，倾家起甲兵。时危宁爱死，力尽遂捐生。一片寒江水，怀沙但自明。
读韩孝廉如琰讨闯贼檄 其二,明末清初,屈大均,天下真司命，其惟孝与忠。春秋先讨贼，草莽亦兴戎。飞檄惊中夏，椎心振上穹。无论成与败，得死是英雄。
家园示弟 其一,明末清初,屈大均,念尔方青岁，艰贞解自持。家贫谋食拙，母在许身迟。春雨犁田后，秋风拂剑时。当年陈孺子，黄老以为师。
家园示弟 其二,明末清初,屈大均,四邻乔木少，无以庇茅茨。风雨此何世，饥寒能几时。甘瓜长抱蒂，慈竹更生枝。未忍辞贫贱，平生道在兹。
家园示弟 其三,明末清初,屈大均,年来深赖汝，耕稼养慈亲。但守茅容学，无轻聂政身。白华开晓露，明月照晴春。自古成高节，多传市井人。
家园示弟 其四,明末清初,屈大均,山村黄叶满，惨淡带炊烟。老母夜犹绩，贫农秋未田。无才甘谢世，多病早栖禅。辛苦双鸿鹄，衔芦过远天。
赠侯商丘伯,明末清初,屈大均,君王思麦饭，爵尔列侯中。虽抱山河誓，犹惭汗马功。赤眉方煽乱，天水欲争雄。诸将推冯异，期君奋翼同。
余子生日赠之,明末清初,屈大均,新年纷雨雪，梅蕊冻难开。此日流鹭好，送君春酒来。新诗多丽则，胜地有楼台。早晚行歌罢，书还著玉杯。
苗烈妇挽诗 其一,明末清初,屈大均,二八蛾眉女，将军掌上珍。从戎来百粤，挟瑟自三秦。箫史乘鸾日，罗敷采叶春。桃花甘短命，一死殉良人。
苗烈妇挽诗 其二,明末清初,屈大均,夫婿平凉至，飞扬万里鞭。合欢蝴蝶洞，同梦素馨田。卫玠人看杀，陶婴自可怜。孤鸾不饮啄，比翼向黄泉。
苗烈妇挽诗 其三,明末清初,屈大均,阿舅罗浮令，初移鲍靓家。可怜勤赤子，不得事丹砂。有妇为黄鹄，无儿比白华。返魂终已矣，洒泪满烟霞。
苗烈妇挽诗 其四,明末清初,屈大均,犹能辞老父，不忍视孤儿。慷慨摩笄日，从容绝药时。无山堪共穴，有树已连枝。四百峰边石，先题幼妇辞。
沉香蟹子 其二,明末清初,屈大均,小小招潮物，雕成得水沉。为怜香胆细，持入绣囊深。化石宁无命，衔禾亦有心。红螺多腹汝，会向万州寻。
沉香蟹子 其三,明末清初,屈大均,活结琼南出，雕镂小似钱。月蛄为性命，石蟹让贞坚。膏以玄黄溢，香含兰桂鲜。系将纨扇上，容易美人怜。
沉香蟹子 其四,明末清初,屈大均,触手香成物，儋州匠最名。螯怜双剑小，筐爱五铢轻。紫润含霜薄，红肥映月明。闲中时把玩，水族一关情。
沉香蟹子 其五,明末清初,屈大均,介族珍惟汝，无嫌小异常。秋深犹未蜕，月满正多黄。血结疑非木，斑多识是香。番沉虽有此，不及海南良。
沉香蟹子 其六,明末清初,屈大均,忽似真螃蟹，能乘旦暮潮。为奴依海月，饷客比江瑶。精液长如湿，芬馨久不消。微微沾手汗，更见异香飘。
沉香蟹子 其七,明末清初,屈大均,角沉怜黑润，酝酿得纯阳。绣面从黎女，绒头易此香。馀闲频作物，久玩欲生光。蟹子虽微细，为珍不可忘。
沉香蟹子 其八,明末清初,屈大均,黎地香皆降，精惟一点凝。血将红玉渗，气欲紫云蒸。琢蟹千钱得，穿螯一缕胜。侍人偷系臂，囊用小文绫。
沉香蟹子 其九,明末清初,屈大均,何事如金重，精华一片含。三朝亲掌握，一物足沉酣。左氏多娇女，嵇家有小男。无能分与此，君为更居儋。
初秋小集郑儋州斋中,明末清初,屈大均,一叶含风去，飘然堕酒杯。病因秋气减，愁自雨声来。散带须临水，鸣琴更上台。凉蝉有高唱，天籁苦相催。
见月有怀,明末清初,屈大均,知尔城南妇，愁心欲寄难。故将楼上镜，悬与藁砧看。影逐天风远，光含白露寒。何人见蟾兔，尚忍事征鞍。
七夕 其一,明末清初,屈大均,天上惟今夜，欢娱世所知。终年隔河汉，未夕罢机丝。雨湿愁乌鹊，云晴见翠旗。穿针有儿女，怅望过桥时。
七夕 其二,明末清初,屈大均,向夕陈瓜果，楼端片月新。言观渡河女，因忆弄机人。乌鹊能相助，鸳鸯不自亲。盈盈皆一水，怅望湿罗巾。
茉莉,明末清初,屈大均,一树柳州来，偏宜女手栽。香因人气甚，花以月明开。作架围藤本，蒸泉入茗杯。鬟边谁不羡，朵朵是重台。
素馨,明末清初,屈大均,不到花田上，安知雪有香。盛开宜酷日，半吐在斜阳。绕髻人人艳，穿灯处处光。月中持綵缕，忙杀是珠娘。
开先寺古梅,明末清初,屈大均,癯然云雾窟，疑是六朝僧。鹤发垂千尺，苔衣覆几层。枯枝全化石，冷焰忽销冰。惭愧春华发，教人见古藤。
病中对酒作答人 其一,明末清初,屈大均,金骨不须变，玉颜应自酡。乱离闻道早，贫贱著书多。今我不为乐，他人亦已歌。大招君莫放，来往任风波。
病中对酒作答人 其二,明末清初,屈大均,辟谷因无食，非关学子房。云霞充口腹，日月丽肝肠。白石元甘饵，寒泉是玉浆。灵龟那敢舍，服气有馀粮。
病中对酒作答人 其三,明末清初,屈大均,厌服长桑药，慵看本草经。无生非性命，不死岂仙灵。酒且临秋水，琴须上翠屏。自知能学易，不慕古沉冥。
蕨,明末清初,屈大均,茎茎拳菜好，出土正春雷。采采乘芽嫩，迟迟恐叶开。鲜同露葵煮，香上玉盘来。绝与僧厨似，清斋更竹胎。
松林,明末清初,屈大均,松林二三里，掩映带平沙。烟火不知处，茅茨时一家。野衣无数叶，山鬓绝多花。樵路随春草，盘盘上岭斜。
并蒂莲为桂平陆明府赋,明末清初,屈大均,鸳鸯元共命，菡萏亦同心。朵朵双头重，房房一薏深。香薰官阁上，红映讼堂阴。绝胜两歧麦，芃芃出桂林。
瓶花,明末清初,屈大均,射干才一朵，瓶小不胜花。剪似春罗碎，翩如綵蝶斜。白头簪不可，素手赠谁家。砚侧间相映，光含一点霞。
瓶中白海棠,明末清初,屈大均,枝间开不久，却与胆瓶宜。岂有海棠好，而兼白雪姿。艳含膏露薄，香出粉光迟。异种非西蜀，花翁定未知。
萧然,明末清初,屈大均,萧然喧寂外，高卧喜无人。红萼憎多艳，香醪恨太醇。寒知难至曙，老欲不胜春。啼杀垂杨里，流莺汝苦辛。
初十夕,明末清初,屈大均,开春初十夕，儿女八人齐。火树烧云乱，珠灯拂月低。渊明欢稚子，奉倩玩贤妻。共作藏彄戏，嬉娱到曙鸡。
春感 其一,明末清初,屈大均,愁因风雨甚，望暖一春心。悲咽天何事，阴寒日已深。莺花那自保，烟草故相侵。一自伤摇落，萧条直至今。
春感 其二,明末清初,屈大均,开门无一可，日与世情疏。老欲慵耕砚，贫犹贵卖书。峡猿三恸后，山鬼九歌馀。情尽因衰疾，枯桐恨不如。
春感 其三,明末清初,屈大均,亦知天啜泣，不是雨淫淫。岂有三春色，都成一片阴。冲寒花有力，催曙鸟无心。安得阳和满，年光尽意寻。
春感 其四,明末清初,屈大均,年华阴雨里，春祗萝中看。天岂知长夜，人空苦剧寒。花含当日恨，莺失故人欢。想像芳林下，风流再见难。
春草,明末清初,屈大均,雨多青草喜，春半已连天。迷却王孙路，萋萋又一年。紫骝嘶未已，黄蝶影无边。况有蘼芜恨，新人非昔年。
送人往归州 其一,明末清初,屈大均,此地多文藻，风流今尚存。江沱骚客宅，峡口美人村。哀怨随流水，遗音在暮猿。君行知有赋，总是一招魂。
送人往归州 其二,明末清初,屈大均,自悲秋气后，摇落至于今。泪下水蘋满，魂归枫树深。荒淫神女赋，风谏左徒心。君过高唐观，风华尚可寻。
送人往归州 其三,明末清初,屈大均,往日湘累返，乡人慰梦思。悲凉高弟辩，婉顺女兄辞。既放何曾怨，将亡惜未知。汨罗谁复赠，君去更投诗。
雨夜作,明末清初,屈大均,风雨无朝暮，鸣鸡不可知。天沉长夜里，人苦极寒时。泪欲浮孤枕，情终系一丝。平生无白日，衰暮益含悲。
为尹母周夫人寿,明末清初,屈大均,孝廉名德在，贤配复芳徽。福履传樛木，诗书出绛帏。龙孙荀氏乳，凤子鲍家衣。七十如尊母，还应两古稀。
对菊作,明末清初,屈大均,金钱惟有汝，朵朵不曾贫。但觉香清烈，安知味苦辛。秋容寒更淡，晚节老逾真。不是陶彭泽，谁为采采人。
梅花七首 其一,明末清初,屈大均,梅花吾好友，白首益相亲。岁晏无多日，山空祗两人。光生罗幌夜，香泛药醪春。绝胜天边雪，琼瑶总作尘。
梅花七首 其二,明末清初,屈大均,摇落亦未久，梅花今又芳。数枝已光艳，一见即清狂。相对至斜月，无眠空石床。美人怜独立，霜湿缟衣凉。
梅花七首 其三,明末清初,屈大均,枝已无南北，冬深一一开。岁寒如可再，春暖不妨催。冷艳晴逾出，幽香暮更来。小禽衔片片，多半委苍苔。
梅花七首 其四,明末清初,屈大均,不幸无霜雪，炎方受命偏。严寒元本性，困苦却高年。隔岁图孤立，先春亦偶然。无穷忧患意，知子解相怜。
梅花七首 其五,明末清初,屈大均,病起发全白，梅花同皓然。孤生霜蒂弱，半槁玉颜妍。濯魄当晴月，吹香过暮烟。无情谁似汝，一朵一琼仙。
梅花七首 其六,明末清初,屈大均,黄落尽如此，无花亦自安。全生在高洁，半世尽清寒。讵忍吹长笛，方思寄所欢。枝枝真有道，相赏到春残。
梅花七首 其七,明末清初,屈大均,花少因多叶，宜寒亦向阳。年衰无暖日，命薄只秋霜。静得香归处，愁怜影满床。无人共幽寂，留取数枝长。
答张君篆 其一,明末清初,屈大均,张子知名久，南康旧法曹。匡庐忆苍翠，彭蠡梦波涛。白鹤归何早，芝华采未劳。剑光如彩玉，相赠及秋高。
答张君篆 其二,明末清初,屈大均,自古楚歌好，沧浪与凤兮。今君拟骚些，春草赋萋萋。独往惟渔父，相逢此碧溪。罗浮日未出，与子待天鸡。
答张君篆 其三,明末清初,屈大均,有女分银管，随君出画堂。左思怜织素，太白爱平阳。小凤桐花暖，新蝉柳叶凉。近闻能咏雪，兼写十三行。
答张君篆 其四,明末清初,屈大均,相怜兹白发，逼迫有秋霜。镜已沉鸾鸟，裘空典鹔鹴。楚辞多越礼，秦女久无香。君有忘忧草，春来好寄将。
赠何给谏,明末清初,屈大均,老矣黄门客，军中昔苦辛。江山无半壁，市井有孤臣。海日生红树，天风起白蘋。相公家学在，词赋亦经纶。
题尹铨部兰陔别业 其一,明末清初,屈大均,欲共山公醉，移居傍习池。红颜花底驻，绿髓酒中滋。声色何妨道，清狂是此时。向来观物化，蝴蝶亦吾师。
题尹铨部兰陔别业 其二,明末清初,屈大均,夜半罗浮日，高高上泬寥。光含沧海气，声振大江潮。帘捲诸峰入，楼开百谷朝。虎门看咫尺，帆影满青霄。
题尹铨部兰陔别业 其三,明末清初,屈大均,水长频无路，林深似有山。蝉声随雨去，荷气逐风还。柳外龙媒蹀，花中雉子斑。谢公正休沐，日夕道心闲。
春怀,明末清初,屈大均,泉下多吾友，兼之窈窕姿。镜台馀落粉，花径失香綦。燕子皆双宿，樱桃不独枝。相思无日夜，不觉鬓成丝。
答凌天杓 其一,明末清初,屈大均,昔作探丸客，今为鼓枻人。全家向南海，匹马别西秦。日出天鸡晓，冰开塞草春。承君问游侠，一剑正逡巡。
答凌天杓 其二,明末清初,屈大均,君产秦淮曲，才华掩六朝。拂衣去宫阙，长啸上金焦。地入卢龙冷，天生塞马骄。丹青知绝诣，凭尔画嫖姚。
答凌天杓 其三,明末清初,屈大均,南武山川险，君来百战馀。文章惊幕府，谈笑上戎车。才子偏能射，将军亦著书。楼船清暇日，观海出扶胥。
送人还嘉禾,明末清初,屈大均,梅关向梅里，怀土意凄其。越鸟多南客，蛮花少北枝。无媒惟橘柚，有子尽相思。慷慨难为别，追寻未可期。
送沈文学之韶州 其一,明末清初,屈大均,三十六韶石，芙蓉翠可怜。重华曾奏乐，遗响在林泉。龙驭留荒服，珠丘隔暮天。凭君陈桂酒，去洒九疑烟。
送沈文学之韶州 其二,明末清初,屈大均,桂水三泷口，衡阳五岭门。秦关惟此险，朔马至今屯。莫道炎天小，应知赤帝尊。君看形势好，彩笔定飞骞。
送沈文学之韶州 其三,明末清初,屈大均,雕胡分雁膳，临水劝加餐。一路篙舟去，愁君日上滩。肉芝含雪长，花瘴入秋残。处处仙灵窟，长谣拂羽翰。
送鲍子韶还赣州 其一,明末清初,屈大均,岭南秋气早，八月已寒衣。处处边笳咽，年年塞马肥。空增沧海戍，不虑白登围。汉使君能任，重来事未非。
送鲍子韶还赣州 其二,明末清初,屈大均,朝台黄气在，偏霸意如何。鸿雁秋还少，牛羊日已多。大才先草檄，馀力在横戈。迟尔梅关上，图书载橐驼。
送鲍子韶还赣州 其三,明末清初,屈大均,如何炎徼外，乃有二贪泉。香尉繇来众，金装亦未贤。君知贫贱好，祗载素馨鲜。归种章江曲，长吟对紫烟。
赠张总戎,明末清初,屈大均,将军自行酒，醉我越台东。往日青莲客，能成大将功。韝鹰方侧目，枥马不嘶风。一片深沉气，屠沽事未终。
望海,明末清初,屈大均,海气夜成潮，潮鸡唱泬寥。流随明月满，声入大江消。大小趋双汛，东西荡二樵。秋来多水宿，乘涨命兰桡。
别稚女,明末清初,屈大均,稚女难为别，临行泪欲挥。可怜初绝乳，未解一牵衣。念尔在襁褓，同予餐蕨薇。晨昏娱祖母，莫使笑声希。
端州道中 其一,明末清初,屈大均,娇鸟一山响，秋来多晓晴。月含清露湿，花出白云明。行役书难著，栖迟道易成。仆夫工早起，催上手车轻。
端州道中 其二,明末清初,屈大均,双桨摇魂梦，江干欲曙天。鸡鸣催落月，人语乱寒烟。作客凭词赋，归耕少薄田。潘郎多内顾，咫尺已情牵。
端州道中 其三,明末清初,屈大均,峡口苦风浪，维舟日未曛。松声浮古寺，石气结寒云。山束三江小，沙回一水分。思家愁不寐，竟夕戍歌闻。
河头舟中,明末清初,屈大均,一夜寒山雨，泉声处处飞。牵舟上霞壁，买酒惊松扉。石乱滩无路，苔多地有衣。殷勤林上鸟，唤客不如归。
宿那乌塘田家,明末清初,屈大均,数峰如古木，上下绕藤萝。拔地云根乱，参天石笋多。人烟迷洞口，雨色暗寒河。暮向田家宿，情如鸡黍何。
自五蓝经热水山八十里至大牙宿,明末清初,屈大均,日暮未遑宿，我劳将奈何。野花含笑满，山鸟画眉多。古木蒙苍藓，温泉出绿莎。林深屡迷路，冲虎一人过。
题电白热水山 其一,明末清初,屈大均,我向擎雷去，频经热水来。峰峰萝薜满，面面瀑泉开。花里多猿饮，林间有雉媒。斜阳在西崦，系马尚迟回。
题电白热水山 其二,明末清初,屈大均,珠涌寒泉里，潺湲触石分。寒融千嶂雪，暖结一溪云。十里丹砂气，三时沉水薰。神灵嗟此水，世上少人闻。
题电白热水山 其三,明末清初,屈大均,四出青峰下，褰裳未敢前。纯阳成玉液，真火在寒泉。不断炎霞郁，时流落蕊鲜。晚风吹不冷，堪拂石床眠。
题电白热水山 其四,明末清初,屈大均,南国多炎德，吾生服饵高。荔支皆火实，汤液即金膏。自此蠲忧疾，兼之长羽毛。太阳流烈气，嘘吸未为劳。
经阳江电白边界感赋 其一,明末清初,屈大均,南极成沙塞，长城界海云。涛声天外落，雨气日中分。不见戈船影，徒劳甲马群。红夷有孤岛，辛苦汉将军。
经阳江电白边界感赋 其二,明末清初,屈大均,城从虎门起，千里跨空冥。多垒虚防海，非边亦筑亭。中华馀一岛，正朔在重溟。望断黄龙舰，风帆似水萍。
次鱼洞,明末清初,屈大均,豺虎应相识，年年此路行。犹生慈母望，不死故人惊。水涨春多毒，林深昼一晴。雨中白云起，隐隐数峰明。
高凉遇欧阳先辈赋赠 其一,明末清初,屈大均,寂寞高凉郡，相逢白发人。军中三祭酒，汉末一孤臣。榴蕊频烧日，莺声尚弄春。滇南多变事，为我话酸辛。
高凉遇欧阳先辈赋赠 其二,明末清初,屈大均,石船仙处士，锦伞女将军。往迹披苍藓，微诚托紫芬。英雄羞粉黛，变化望风云。且作山中逸，翩翩鸾鹤群。
赠吴使君 其一,明末清初,屈大均,嗟子横江客，东西别二梁。风沙才朔漠，瘴疠又南荒。四十犹州郡，平生只老庄。无人论将相，阙下望冯唐。
赠吴使君 其二,明末清初,屈大均,博望通筇竹，相如起锦城。三京推雅颂，万里建功名。好色离骚似，求仙大药成。奇怀真旷世，谁可话生平。
赠吴使君 其三,明末清初,屈大均,复治高凉郡，朱幡照上游。一身兼四岳，千里帅诸侯。鉴水烟波晓，云炉紫翠秋。晨昏事尊老，春草色油油。
赠吴使君 其四,明末清初,屈大均,贾父来何晚，仁声满海康。所餐惟薏苡，勿剪是桄榔。白鹿行春色，青莺返夜光。愧非徐孺子，下榻在君旁。
赠吴使君 其五,明末清初,屈大均,千载无词赋，吾师一阮公。今君咏怀作，亦与寓言同。一代推名饮，诸贤挹素风。以予狂简者，邀入竹林中。
赠吴使君 其六,明末清初,屈大均,行行射麋鹿，处处市珍禽。爱此白鹇好，鸣声如玉琴。持归媚小妇，兼以答知音。文采感相惜，巢君珠树林。
赠张十二 其一,明末清初,屈大均,君家贤从子，尝诵四愁篇。岂意随仙吏，相逢在海天。风骚今几变，金石尔相宣。乐府声多楚，惟应知者传。
赠张十二 其二,明末清初,屈大均,往日称词伯，长州一迪功。今君起吴下，亦可傲空同。家在阖庐苑，客游扶木东。三闾乃骚圣，与子溯流风。
赠张十二 其三,明末清初,屈大均,丽玉箜篌引，中郎黄绢辞。劳君抽象管，为我吊蛾眉。花好难成子，桐孤未有枝。胡香求四两，将以慰相思。
赠张十二 其四,明末清初,屈大均,朝露托桐叶，人生能几何。须君东海月，长照北山萝。二十已高尚，平生惟啸歌。相期作嵇阮，饮酒养天和。
化州道中寄时子,明末清初,屈大均,林深多直木，水涨失清溪。野草白成路，山花红作泥。卧惊松子落，行畏夕阳西。跋涉因何事，图君玉手携。
途中遇雨作,明末清初,屈大均,行子冒风雨，连朝饥且寒。一身徒自苦，十口不曾安。路断愁多水，林香喜有兰。野花休见笑，吾道本艰难。
化州道中,明末清初,屈大均,百里尽珍禽，林中交好音。落花封虎迹，流水澹人心。误踏峰峰叶，贪眠处处阴。仆夫忧日暮，驱马去骎骎。
送客上葵州,明末清初,屈大均,水从三峡落，峰向二禺回。雪喷潮难上，雷轰石不开。鸟怜南翥好，花恨北枝催。碧落仙人洞，藏书待尔来。
遂溪道中,明末清初,屈大均,车辗空林响，深愁虎豹闻。路从山鬼问，身与仆夫分。日气含残雨，天葩散白云。声声行不得，负尔鹧鸪群。
次沙浐,明末清初,屈大均,四野无蛮落，荒鸡何处声。风惊双鹘出，月照一人行。点鬓愁霜早，沾衣喜露轻。丈夫矜七尺，饥渴见生平。
次闸口,明末清初,屈大均,忽自投豺虎，生还亦偶然。路迷千里瘴，行尽九真天。梦里知亲病，贫中赖妇贤。那能如孔雀，身上有金钱。
廉州杂诗 其一,明末清初,屈大均,象郡元秦塞，龙门是汉关。天开珠母海，地接桂林山。交趾兵频入，戈船使未还。何时铜柱折，吾见灭南蛮。
廉州杂诗 其二,明末清初,屈大均,海上馀珠市，城中尽竹房。居临鲛室近，望入象林长。野旷秋无色，江清水有霜。炎州惟此地，风景最荒凉。
廉州杂诗 其三,明末清初,屈大均,城西江水贯，妇女卖鱼桥。珠母生明月，鲛人出紫绡。海光千里接，霞气五黄标。何处大廉洞，人传药草饶。
廉州杂诗 其四,明末清初,屈大均,六池光潋滟，寒动郡城楼。分野非东粤，炎荒亦早秋。伏波瞻汉庙，弃地恨交州。一夕廉山宿，凄凉欲白头。
廉州杂诗 其五,明末清初,屈大均,玳瑁乘生水，蚺蛇吐毒云。花从江口合，茅向岭头分。铜鼓交蛮器，金标汉将勋。青牛城上望，怀古思氤氲。
廉州杂诗 其六,明末清初,屈大均,珠随明月满，半作泪光流。独立当蟾兔，相思若女牛。投荒频自苦，入海欲谁求。忍使闺中子，离颜一片秋。
廉州杂诗 其七,明末清初,屈大均,下马还珠驿，山光见百良。徉狂贤太守，零落古封疆。碑没莓苔字，堂虚俎豆香。汉家今已矣，凭吊泪沾裳。
廉州杂诗 其八,明末清初,屈大均,岂意珠官郡，珠娘艳色多。褰裙临水汲，跣足踏花过。钱辩开元字，筝调合浦歌。酒浆频献客，甘有蔗霜和。
廉州杂诗 其九,明末清初,屈大均,汉代经营地，今馀蔓草长。军无新息将，女作麋冷王。烟重鸢频堕，霜高桂自芳。越州城下水，流尽泪汤汤。
廉州杂诗 其十,明末清初,屈大均,白龙池最大，百里尽珠胎。赤子兵频弄，红夷舶恐来。边墙殊未筑，海界已先开。此地成云朔，劳君鼓角哀。
廉州杂诗 其十一,明末清初,屈大均,甘蔗新调粉，斑枝未脱绵。捉人餐玉鲙，留客取金鞭。鹦鹉虽多慧，桃花已悟禅。为卿书讽赋，不惜练巾妍。
廉州杂诗 其十二,明末清初,屈大均,殷勤求孔雀，迢递自防城。五岁金花满，三年小尾成。文章聊自喜，饮啄不须惊。莫使珠毛损，樊笼足寄情。
廉州杂诗 其十三,明末清初,屈大均,去苦炎天远，归愁白发多。珠光秋吐纳，铜表日摩挲。披发怜交趾，扬威忆伏波。陆沉殊末已，何处有关河。
廉州杂诗 其十四,明末清初,屈大均,百里无烟火，林峰气郁苍。月中穿虎口，花里转羊肠。命有三人托，身馀一剑防。间关差不负，诗句即金装。
高廉雷三郡旅中寄怀道香楼内子 其一,明末清初,屈大均,美人居莞水，游子在崧台。一片闺中月，清光夜夜来。泪痕知满镜，行处定生苔。白露秋方冷，芙蓉勉自开。
高廉雷三郡旅中寄怀道香楼内子 其二,明末清初,屈大均,月井蜘蛛度，花轩翡翠过。风长怜柳弱，水绿恨萍多。瘦出飞龙骨，凉添孔雀罗。裁书频见寄，细腻写曹娥。
高廉雷三郡旅中寄怀道香楼内子 其三,明末清初,屈大均,知尔绣桂香，别来双带长。三秋多怨曲，七夕定新妆。珠掠盘明月，花梳间海棠。针楼如有梦，西去即高梁。
高廉雷三郡旅中寄怀道香楼内子 其四,明末清初,屈大均,棋局闲楸玉，熏炉冷郁金。半年为伉俪，三度作商参。菡萏新含的，芭蕉好展心。学诗诸弟子，刘碧最知音。
高廉雷三郡旅中寄怀道香楼内子 其五,明末清初,屈大均,甘蔗茎多汁，槟榔子满房。道中虽解渴，闺里更生香。马上苔痕滑，车盘石磴长。飞飞合浦叶，何日始还乡。
高廉雷三郡旅中寄怀道香楼内子 其六,明末清初,屈大均,日日廉阳道，愁攀碧柳枝。可怜千万缕，总是一相思。海女开珠玉，蛮童斗画眉。夜光应购得，归作耳珰垂。
高廉雷三郡旅中寄怀道香楼内子 其七,明末清初,屈大均,此日称闺秀，三娘复令娴。贫愁书卷少，病惜笔床闲。组绣凭双媵，钗钿买一山。心光怜水月，禅坐碧池间。
高廉雷三郡旅中寄怀道香楼内子 其八,明末清初,屈大均,遂我幽栖志，平生得孟光。况兼鸾凤彩，益助薜萝香。月夕联珠句，花晨对羽觞。不须怀媚蝶，欢爱在文章。
高廉雷三郡旅中寄怀道香楼内子 其九,明末清初,屈大均,赤蟹秋来美，蛮娘素手分。心憎巾影拂，梦恨鬓花薰。椰子含甘液，伽南吐紫氛。幽闺人正苦，不忍恋徐闻。
高廉雷三郡旅中寄怀道香楼内子 其十,明末清初,屈大均,课妾香奁体，娱姑绿绮声。燠寒勤诊问，甘毳苦经营。庑下书能著，墙东隐已成。因人又于役，贫使别离轻。
高廉雷三郡旅中寄怀道香楼内子 其十一,明末清初,屈大均,驰驱嗟命苦，四十好端居。深井宁无里，中田尚有庐。堂前呼犬子，膝下玩蚕书。莫问霸王事，吾才日以疏。
高廉雷三郡旅中寄怀道香楼内子 其十二,明末清初,屈大均,夫人张绣幰，刺史奋罗裙。犀杖先朝泪，鸾旗女子军。英雄归粉黛，事业比桓文。肃肃瞻遗像，题诗一报君。
高廉雷三郡旅中寄怀道香楼内子 其十三,明末清初,屈大均,白发孀姑在，鸡鸣汝问安。长先诸妾起，不顾一身寒。抹丽装花引，沉香制笔盘。新诗多丽则，娣姒定传看。
高廉雷三郡旅中寄怀道香楼内子 其十四,明末清初,屈大均,路暗随萤火，行行陷泽中。阴森山鬼影，凛冽野鹰风。汗洒炎云湿，愁将碧水空。幽闺知己在，未拟哭途穷。
高廉雷三郡旅中寄怀道香楼内子 其十五,明末清初,屈大均,树树山鹕唤，村村竻竹围。炎云秋更起，清露午芳晞。高士难求食，佳人易乐饥。归与浮峤曲，与子共芝薇。
未夕,明末清初,屈大均,未夕见新月，微微如白云。牛羊数峰落，烟火一林曛。樵女歌声合，渔人艇影分。不知花近远，溪口即香闻。
钦州,明末清初,屈大均,野外稀禾黍，城中但橐驼。愁闻新战斗，忍见旧山河。荒服馀交趾，将军忆伏波。南征遗玉笛，犹奏武陵歌。
汪学博携饮罗湖 其一,明末清初,屈大均,亦有罗湖好，芙蕖散旅愁。花花栖海燕，叶叶下江鸥。往日多迁客，兹焉弄碧流。我来访遗迹，先上二苏楼。
汪学博携饮罗湖 其二,明末清初,屈大均,随君尊酒去，一一上湖桥。童子木兰枻，将军青玉箫。暮风生铁飓，春水上咸潮。并马严城入，月明还见招。
汪学博携饮罗湖 其三,明末清初,屈大均,中原从此尽，回首奈愁何。地控三洋海，人祠二伏波。凉应天北少，风是日南多。况有澄湖水，亭高出芰荷。
雷阳作,明末清初,屈大均,鹧鸪啼不已，春草更萋萋。地向擎雷尽，天连涨海低。中华劳梦寐，白首苦东西。杯酒沉冥好，归与有酿溪。
阳江道上逢卢子归自琼州赋赠 其一,明末清初,屈大均,嗟君南渡海，波浪白吞空。三日迷琼岛，中流遇飓风。生还自鱼腹，险绝有神功。讵料乘槎客，依然道未穷。
阳江道上逢卢子归自琼州赋赠 其二,明末清初,屈大均,大风吹海啸，舟似转蓬飞。竞与波涛斗，私将涕泪挥。旌旗过水怪，灯火降天妃。欲作玄虚赋，心魂今尚微。
阳江道上逢卢子归自琼州赋赠 其三,明末清初,屈大均,波中涌山岳，知是海鳅回。势欲吞舟去，光先喷火来。不须频拔剑，自可静挥杯。忠信豚鱼格，多君学易才。
阳江道上逢卢子归自琼州赋赠 其四,明末清初,屈大均,黑风寒挟雨，城没大洋边。鱼鳖人谁免，波涛尔独悬。行穿龙洞穴，战退鬼楼船。莫向高堂道，平生险自怜。
阳江道上逢卢子归自琼州赋赠 其五,明末清初,屈大均,高帝称奇甸，南溟岂大荒。诸华同礼让，一赋重文庄。尔去观风土，身先入众香。遍书珍异物，词藻照蛮方。
阳江道上逢卢子归自琼州赋赠 其六,明末清初,屈大均,天晴空翠满，五指拂云来。树树奇南结，家家末丽开。野人朝猎去，黎女暮歌回。调酒黄獐血，君曾尽几杯。
阳江道上逢卢子归自琼州赋赠 其七,明末清初,屈大均,首夏过琼甸，槟榔得食花。螺杯川上拾，捻酒洞边赊。逸兴凌山月，新诗夺海霞。买愁村若到，定爱髻鬟斜。
阳江道上逢卢子归自琼州赋赠 其八,明末清初,屈大均,人人携酿具，处处熟离支。一夕香成酒，三危露满卮。和风尝衣袷，暑气不侵肌。花是槟门好，清芬百里吹。
阳江道上逢卢子归自琼州赋赠 其九,明末清初,屈大均,方物生黎献，黄麖黑狗熊。大旗书向化，小队拜当中。宪府宣威德，炎洲息战攻。丹青凭尔笔，绘出岛夷风。
阳江道上逢卢子归自琼州赋赠 其十,明末清初,屈大均,鹦鹉娇能语，猕猴小似拳。携归横秀阁，得自会同川。子女分葵笠，君王望玉鞭。公车应早上，莫即恋林泉。
赠黄勉思,明末清初,屈大均,庐墓今何去，西樵瀑水西。故人思寄子，居士已无妻。未敢忘沟壑，何当罢鼓鼙。离亭相送后，风雨各凄凄。
东安 其一,明末清初,屈大均,雨馀苍翠滴，山影满城中。谷小人烟合，林疏瘴气通。峰峰多石笋，处处有花宫。向夕星岩上，摇天一片钟。
东安 其二,明末清初,屈大均,匡庐九叠屏，分得一峰青。地削芙蓉瓣，天悬瀑布瓴。千山连彩翠，半壁障空冥。一片城西影，风吹落县庭。
题张氏石鳞山房 其一,明末清初,屈大均,泷东好岩壑，片石亦嵯峨。树树穿云窦，峰峰拂水波。落花闲处满，啼鸟静中多。君有茆茨在，栖闲奈乐何。
题张氏石鳞山房 其二,明末清初,屈大均,四壁苍苔满，晴馀瀑布痕。玲珑多洞穴，缭绕尽林园。谷口云霞塞，人家彩翠屯。九星岩咫尺，城外有啼猿。
题张氏石鳞山房 其三,明末清初,屈大均,壁峻全如削，峰斜半欲飞。云根争络石，玉乳乱沾衣。处处梅花覆，村村古木围。鹿门妻子在，来此借渔矶。
寿萧山周斗垣丈,明末清初,屈大均,高隐湘湖曲，年过九十秋。天遗一老在，人以八朝留。白发中华物，黄云故国愁。仙成将令子，注籍向罗浮。
蝉,明末清初,屈大均,日夕高槐上，为君吟不飞。那惊秋气早，所恐露华晞。多患因孤洁，无声亦翠微。流泉将落叶，知此不妨希。
沙亭作 其一,明末清初,屈大均,读书慈母侧，千卷绕庭帏。山浅难逃世，林幽且掩扉。燕衔花蕊重，蝉饮露华微。萧散长无事，天留此布衣。
沙亭作 其二,明末清初,屈大均,六月收粳稻，人喧陇亩间。日光穿白雨，云气涨青山。薄酒嫌无力，馀花恨少颜。乱离如未已，皓首此柴关。
沙亭作 其三,明末清初,屈大均,复作蓬蒿客，萧然学坐忘。白花堆酒美，青果点茶香。故国频兴废，新书漫短长。弓刀从散失，无意向沙场。
沙亭作 其四,明末清初,屈大均,岂意才难用，英雄作蠹鱼。一家憎宝剑，十口食仙书。乱后知交尽，愁中啸咏疏。故人方转战，消息阻扶胥。
沙亭作 其五,明末清初,屈大均,幸不膏原野，归来一杖轻。著书宜晚力，为道及馀生。土布蕉丝滑，村醪荔液清。啸歌应自足，莫负紫芝荣。
初正沙亭作 其一,明末清初,屈大均,雨霰微微落，农夫喜湿年。寒生除夕后，暖在大冬前。避世犹无策，书王亦有权。蒸湘方接战，天肯任投鞭。
初正沙亭作 其二,明末清初,屈大均,白首为农事，黄冠是野夫。祈年随父老，在世作仙儒。花插高堂喜，莺歌稚子娱。但令忧患少，闭户即黄虞。
初正沙亭作 其三,明末清初,屈大均,天寒长雨汁，岁旦尚阴阴。朔吹犹依树，春声已弄禽。家贫难卖力，世变易惊心。霸府开何处，徒劳望气深。
初正沙亭作 其四,明末清初,屈大均,天哀遗种客，又度一年华。点鬓从青女，持身且白华。雨侵朝火湿，风压夕堂斜。酒好频沾醉，高堂乐未涯。
初正沙亭作 其五,明末清初,屈大均,鱼艓浮妻子，归来郁水滨。一家存汉腊，十口托秦人。老鹤丹生顶，雏松白有鳞。流光催半百，谁爱岁华新。
人日酒,明末清初,屈大均,年年人日酒，只是为黄泉。泪向松楸滴，愁同枕簟悬。香来犹有雨，玉化已成烟。双冢高高起，凄凉落照边。
合道山房作 其一,明末清初,屈大均,老觉精神贵，闲令寿命长。古人尊养拙，吾道在含光。地有山熊馆，天无海鹤粮。久知贫贱好，垂白得居乡。
合道山房作 其二,明末清初,屈大均,夜久松声起，飕飗满泬寥。天风吹一半，散作海门潮。月出惊乌鹊，霜飞入紫貂。山堂寒不寐，有女命吹箫。
合道山房作 其三,明末清初,屈大均,夜久寒多露，天空渐欲阴。白云如薄梦，明月是愁心。友泪馀缃帙，妻魂在锦衾。谁知词赋客，学道更情深。
合道山房作 其四,明末清初,屈大均,未夕花全白，先秋叶半红。竹深偏有月，松小已多风。紫极心长贯，黄泉梦每通。故人凋落尽，谁与听丝桐。
怀二配 其一,明末清初,屈大均,美人相别久，清夜寐难安。两影花边暗，双魂月下寒。香犹怀抱在，情以岁时宽。小小诸儿女，谁扶过药栏。
怀二配 其二,明末清初,屈大均,萝里过三春，悲思泪澈巾。月沉珠浦女，花堕玉楼人。绢上容颜旧，奁中翰墨新。有儿在文葆，孩笑向谁亲。
寿尹恒复丈 其一,明末清初,屈大均,一老在罗阳，天留白发长。芝华先代秀，菊蕊古人香。道以神仙小，身从隐逸强。闲时犹有梦，梦向凤池翔。
寿尹恒复丈 其二,明末清初,屈大均,隐几知何处，蘧蘧八十秋。小儿犹白马，老子已青牛。经史为金液，衣冠在石楼。受书诸弟子，采采愧蜉蝣。
冬菊 其一,明末清初,屈大均,冬来方见汝，自是岁寒姿。岂敢伤迟暮，梅花更后时。雪深佳色淡，霜重落英垂。多少重阳节，争开不自持。
冬菊 其二,明末清初,屈大均,白发依然短，多惭紫菊花。但能留岁晏，不敢望春华。摇落悲群卉，芬芳喜一家。寒香吹不尽，欲寄隔湘沙。
西樵作 其一,明末清初,屈大均,峰峰皆内向，真似未开花。一水二三里，沿洄上紫霞。林泉多鹿迹，岩壑半人家。瀑布条条好，风吹总不斜。
西樵作 其二,明末清初,屈大均,瀑花飞四壁，一半入空冥。时似白云起，氤氲满翠屏。影长风易断，声急雨难零。下有流杯石，莓苔太古青。
西樵作 其三,明末清初,屈大均,多雨天湖决，鱼飞下碧峰。船浮山口石，罾挂市门松。瀑布添无数，梅花积几重。行行溪路暝，催客一声钟。
西樵作 其四,明末清初,屈大均,绝顶人皆住，茶田满一山。牛羊云外冷，妇子雨中闲。木末潮痕湿，花多石色斑。峰峰可垂钓，未拟棹歌还。
西樵作 其五,明末清初,屈大均,断峡开青玉，飞泉挂白虹。光摇千尺雪，声乱一天风。卧石麑衣冷，披苔鸟篆通。茶人半红粉，掩映翠林中。
重至白门宿余鸿客山堂作,明末清初,屈大均,白下啼乌地，愁人自六朝。秋声将落叶，此度益萧萧。山鬼弄魂梦，草虫悲寂寥。那知垂老客，有道在渔樵。
重至白门宿余鸿客山堂作,明末清初,屈大均,五十忽已至，吾生安所归。荀卿方好学，伯玉未知非。雨雪双青鬓，春秋一白衣。无成空老大，何以慰庭闱。
汪于鼎文冶居黄山始信峰诗以寄之,明末清初,屈大均,万仞丹梯上，天开三海门。如何落雁外，亦有莲花尊。石笋日以长，汤泉冬更温。嗟君兄弟好，鸾鹤自相存。
寄汪扶晨黄山中 其一,明末清初,屈大均,仙人汤沐地，天子翠微都。一片黄云里，芙蓉影有无。松声摇玉柱，花气出香炉。君爱西峰好，琴歌定自娱。
寄汪扶晨黄山中 其二,明末清初,屈大均,万叠翠氤氲，天风吹不分。飞来一片水，散作四山云。峰影花中落，溪声雨外闻。紫床将碧枕，高卧羡夫君。
题席允叔山房 其一,明末清初,屈大均,君家多洞壑，瀑水复淙淙。更欲黄山上，移来石笋矼。藤萝牵上客，苔藓入幽窗。况有诗篇好，风流映大江。
题席允叔山房 其二,明末清初,屈大均,作者今谁好，知音世所希。君从风雅客，每得性情微。明月同高咏，梅花一布衣。流连当水石，不忍送将归。
赠程葛川 其一,明末清初,屈大均,相见此邗沟，依依紫绮裘。江山才子国，花草美人秋。把酒当明月，听歌在玉勾。多情如杜牧，欲向竹西留。
赠程葛川 其二,明末清初,屈大均,竹下佳人席，花中长者车。尊罍频至夜，歌吹欲愁予。词赋宜青岁，韬钤有素书。古来双孺子，于尔意何如。
题二半阁,明末清初,屈大均,吾道非禅寂，犹宜半读书。弦歌娱一室，风雅变三闾。坐久生明月，吟高入紫虚。流光应自惜，不是爱闲居。
方湘九年十五时割臂肉疗其伯父疾诗以赠之,明末清初,屈大均,嗟君年十五，肉作返生香。伯父恩难报，仙人药不良。血花红在臂，刀口冷含霜。一脔丘山重，皇天鉴未央。
过梅村作 其一,明末清初,屈大均,山是罗浮好，梅花有一村。如何千万树，移作此名园。石上云多窦，花中水有源。人言庶岩壑，更似谢公墩。
过梅村作 其二,明末清初,屈大均,一水湾环入，花深自不知。舟因梅片重，杯以鸟声迟。石隐陂陀势，烟生洞壑姿。阮公多子侄，更有竹林期。
冒雪同郭皋旭人邓尉山中探梅 其一,明末清初,屈大均,一夜吴阊雪，催人入洞庭。花先玄墓白，柳未太湖青。鼓棹乘春水，寻钟上翠屏。微微光福月，相与宿空冥。
冒雪同郭皋旭人邓尉山中探梅 其二,明末清初,屈大均,枝枝连邓尉，香绕故人家。隔岁冰含萼，当春雪吐花。冻凝千嶂月，晴作一溪霞。未得同栖止，高堂念白华。
同诸子探梅玄墓 其二,明末清初,屈大均,濛濛千万树，香在未开时。雪里人空望，风前自不知。山光寒更出，水气暖方滋。十里松杉暗，重来月满枝。
同诸子探梅玄墓 其三,明末清初,屈大均,茫茫花雪里，万树望疑空。自有幽香度，何妨积素同。山晴犹似月，水冷每生风。多谢流莺好，冲寒出谷中。
同诸子探梅玄墓 其四,明末清初,屈大均,不须残雪尽，绿萼一丛开。岂欲孤荣早，其如淑气催。枝寒偏近水，片落不沾苔。采摘休盈手，留香与客来。
望太湖山色作,明末清初,屈大均,湖山三万顷，最好是晴春。秀色无南国，清光自美人。花开香泽满，雨过髻鬟新。处处莓苔上，都疑响屧尘。
渔洋探梅归自东西横塘作,明末清初,屈大均,山寒寻未得，一树忽临溪。光透松间雪，香生石上泥。莺声留客久，鹭影逐人低。随意穿桥去，横塘东复西。
题鸳鸯圹,明末清初,屈大均,血溅良人墓，婵娟事可伤。阖庐无此剑，紫玉不成香。侠烈光吴岳，流传自野王。千秋莲沼上，人见紫鸳鸯。
大儿,明末清初,屈大均,有知才五稔，无恃已三年。祖母书频教，先公道未传。松花宜岁晚，梅实喜春先。两弟方孩乳，提携总可怜。
陈生新婚赠以诗,明末清初,屈大均,忠孝家风旧，丕承有雁行。谢昆高玉树，王友富青箱。十月迎桃李，三星下凤凰。鸡鸣应黾勉，天际共翱翔。
初春散儒堂作 其一,明末清初,屈大均,风以回南暖，春从昨夜过。红飘梨叶乱，白绽李花多。稚子诗书早，慈姑笑语和。自嫌雄志在，刀剑日摩娑。
初春散儒堂作 其二,明末清初,屈大均,最好立春寒，风吹雪不乾。花光犹未满，莺语已先欢。养薄惭牲鼎，飞高羡羽翰。催人小儿女，身渐及栏杆。
初春散儒堂作 其三,明末清初,屈大均,花开知客至，鸟喜识春来。扫径留红叶，横琴在绿苔。寓言师大易，沉饮见狂才。收拾风前泪，文章任草莱。
初春散儒堂作 其四,明末清初,屈大均,献岁花争发，山茶与杜鹃。烟含春色薄，雨洗日光鲜。未少题诗地，应多学易年。黄莺能劝酒，一一到樽前。
少小,明末清初,屈大均,少小纵横志，其如命不辰。莺悲春色去，花笑白头新。词赋难求食，图书欲与人。十歌藏一哭，斯道日酸辛。
汉口访彻上人兰若,明末清初,屈大均,汉阳无别树，只有柳依依。一片湖光里，参差映夕晖。楼台含雨暗，钟磬吐风微。却月城边水，沿洄暮不归。
白发,明末清初,屈大均,白发何妨早，神仙不驻颜。无忧惟紫菊，有道是青山。亲老难为客，家贫易掩关。玉琴持贳酒，馀得半床闲。
蔡玑先铉升携过东园看菊作 其一,明末清初,屈大均,相携秋色里，采菊步迟迟。故国啼鸟在，离宫蔓草知。人闲因有道，岁晏亦多思。愿与钟陵树，苍苍似昔时。
蔡玑先铉升携过东园看菊作 其二,明末清初,屈大均,江左重来日，萧条益怆神。黄花犹有汝，白首更无人。意气期之子，文章托此身。溪流如有意，曲曲入西邻。
溪亭怀亡友韩石耕,明末清初,屈大均,隔溪人语寂，花露滴清琴。不有青天月，谁知此夜心。阶庭微叶落，怀袖片云深。思子泪如水，潺湲流至今。
答蓝公漪 其一,明末清初,屈大均,吾友多能画，蓝君亦虎头。长将千尺水，泻作五湖秋。天上无黄鹄，人中有白鸥。桃花开口笑，笑我稻粱谋。
答蓝公漪 其二,明末清初,屈大均,日夕催春去，流莺奈尔何。离愁江水满，乡梦岭云多。天未生薇蕨，人空老薜萝。与君归及早，白首一婆娑。
秣陵春日集蔡氏园亭分赋,明末清初,屈大均,兄弟鸳鸯好，回翔在紫虚。清和三日后，文采六朝馀。柳拂先公席，花迎长者车。门前溪一曲，谁忆武昌鱼。
三月晦日与诸子分赋,明末清初,屈大均,一日犹青帝，春光未觉非。飞花虽送送，啼鸟自依依。酒且如流水，吟须到晓晖。明年开岁后，即共对芳菲。
雪中陈挹苍馈酒,明末清初,屈大均,故人念风雪，相送一樽来。是日梅花下，中闺锦瑟开。大欢惟稚子，远望正高台。期尔秦淮曲，春晴共举杯。
题太仓张氏学山园 其一,明末清初,屈大均,城里多丘壑，名园更学山。何来峰十二，风雨恐飞还。抱石云长冷，流花水不闲。人疑太湖上，销夏第三湾。
题太仓张氏学山园 其二,明末清初,屈大均,先公真仲蔚，白首此经营。为养司空志，因高处士名。风多长化水，云白欲开晴。岩穴相勾漏，天然一石城。
题太仓张氏学山园 其三,明末清初,屈大均,天下无山水，愚公有子孙。昔移石笋至，今似莲花尊。松桧干云乱，凫鸥得雨喧。家风高可述，不在辟疆园。
题太仓张氏学山园 其四,明末清初,屈大均,不必天风起，松多自有声。谁从人籁外，最得梦魂清。果落疑冰响，梅开似月明。主人馀逸兴，还与听啼莺。
具区山中作,明末清初,屈大均,我爱鸱夷子，风流在五湖。美人留一镜，终古照三吴。白鸟烟来去，青峰雪有无。梅花千万树，不觉一春孤。
赠曹十,明末清初,屈大均,有美茸城客，新多娇女篇。惠芳诗总好，织素画俱妍。白荡三湖水，青峰九叠烟。室人同命管，纨扇世事传。
赠茅天石,明末清初,屈大均,苕霅溪边客，丹青世所无。以予为屈子，因作远游图。旧业馀天目，新诗满太湖。繇来名下士，多半在菰芦。
绿树,明末清初,屈大均,江南芳树满，色似水波鲜。一半为杨柳，风吹绿涨天。长因新叶好，益念故花妍。黄鸟藏何处，声声总可怜。
秣陵张氏园看黄牡丹,明末清初,屈大均,花亦有黄裳，移从上苑旁。枝枝新御气，叶叶旧天香。露滴成金液，风吹到玉觞。不须誇异种，此土本中央。
雪中送人入太湖作 其一,明末清初,屈大均,采香泾太远，雪重压渔舟。暖欲洞庭去，晴先胥口留。梅花堪舍命，明月不容愁。一片湖山里，夷光更可求。
雪中送人入太湖作 其二,明末清初,屈大均,春寒多水雪，光入镜中无。月上花潭薄，烟含竹屿孤。香知开万树，影尚隔重湖。白首须来往，人间此玉壶。
寄怀王伯佐,明末清初,屈大均,阴晋标双华，弘农会两河。关门春水阔，马首白云多。起舞当仙掌，归飞得凤窠。向来张饮地，哀乐奈君何。
题李箕山画,明末清初,屈大均,汝画匡庐好，峰峰紫翠流。长疑三叠水，飞虬九屏秋。天与高人妙，神从太素求。烟云挥洒去，诗卷总丹丘。
别高氏兄弟 其一,明末清初,屈大均,隋宫落日时，相见问新辞。爱我雷阳曲，风流似竹枝。月催连夕饮，花作一春期。芳草牵人去，茫茫失所思。
别高氏兄弟 其二,明末清初,屈大均,不知公子意，何以解离忧。自向江南去，长含江北愁。雪云连两岸，风叶满孤舟。亦有红桥好，踟蹰自不留。
燕中春日作,明末清初,屈大均,一雨消冰雪，春光万户开。金貂新子女，花柳旧楼台。长乐钟仍度，昭阳月复来。空馀御沟水，流恨到龙堆。
大都宫词 其一,明末清初,屈大均,楚舞复吴歈，风流作帝图。阿房频止凤，太液复歌凫。小妓玉条脱，中官金仆姑。不知高力士，犹忆上皇无。
大都宫词 其二,明末清初,屈大均,暖殿开春宴，才人赐锦袍。舞低吴蛱蝶，歌倚郑樱桃。学士调花曲，阏氏按凤槽。只愁金漏短，日出未央高。
大都宫词 其三,明末清初,屈大均,具带盘龙锦，垂髾堕马妆。汉宫丹凤女，胡地白羊王。夜醉葡萄酒，朝开蹋鞠场。邯郸诸小妇，杂坐弄笙簧。
大都宫词 其四,明末清初,屈大均,佳丽征南国，中官锦字宣。紫宫双凤入，秘殿百花然。卓女方新寡，冯妃是小怜。更闻乔补阙，愁断绿珠篇。
大都宫词 其五,明末清初,屈大均,白马饰金羁，琵琶再拨时。昔曾调玉树，今复妒蛾眉。纨扇秋终弃，兰台晚易悲。何如若耶女，采葛作黄丝。
大都宫词 其六,明末清初,屈大均,朝来逢百骑，蹀躞御河堤。小队芙蓉簇，娇歌杨柳齐。锦装春菔艳，貂压翠鬟低。游猎知何去，阏氏在苑西。
赠鲁山人,明末清初,屈大均,羡君游海岳，缥缈羽衣轻。北斗斟元气，昆仑采玉英。千金若草芥，一笑成功名。谁似鲁连子，高风振赵城。
别吴统持,明末清初,屈大均,君平休弃世，市肆亦容身。黄老何须学，英雄自有神。云生长水白，花发曲台春。寂寞钩帘下，行吟念楚臣。
怀梅上人,明末清初,屈大均,此日惟禅寂，干戈满海滨。悲欢能累道，贫贱易违亲。孤月先秋冷，群峰过雨新。一灯林壑夕，迟我作山邻。
雪,明末清初,屈大均,一时群籁寂，天地入鸿濛。万里瑶华落，寒光望欲穷。春传梅信早，夜入月明空。有客当楼坐，凄清洞壑中。
过徐州作,明末清初,屈大均,百战悲丰沛，群雄问草莱。斩蛇留大泽，戏马失高台。山向彭城出，云从泗水来。萧条王气尽，父老有馀哀。
柬戴生,明末清初,屈大均,此日天涯意，艰难莫可论。死生惭往哲，贫病负中原。野月含霜冷，山泉带雨浑。只应返庐岳，鸾鹤自相存。
黄河舟中作,明末清初,屈大均,河流黄日月，万里客愁中。天入清霜苦，人过白草空。暮心生寂寞，春气破鸿濛。吾道宜沧海，乘桴孰可同。
舟泊宿迁作,明末清初,屈大均,月出黄河白，微茫带晚霞。一蓑同白鹭，双鬓似芦花。乱火归渔艇，寒云覆酒家。悲来思买醉，不忍赋怀沙。
邺城,明末清初,屈大均,浩浩漳河水，迢迢魏武年。歌台馀蔓草，战垒没寒烟。兴废虽无定，奸雄自可怜。空令铜雀妓，留恨绮罗边。
保定客舍,明末清初,屈大均,城楼吹角罢，归客逐斜阳。风急雕翎脱，冰坚马骨伤。通侯亡铁券，故将典银裆。握手天涯略，沾衣泪数行。
鄗邑,明末清初,屈大均,塞北三关没，江南四镇空。至尊频按剑，元老独临戎。龙起黄河雨，狐鸣白草风。千秋台岋嵘，回首鄗城东。
过晋太尉刘琨墓,明末清初,屈大均,扶风歌未罢，国势日仓皇。辛苦卢从事，相依在晋阳。笳吹边地草，月满戍楼霜。遗墓东安县，萧萧遍白杨。
舟次河西务,明末清初,屈大均,千里桑乾水，分流至直沽。日黄含朔气，潮白没平芜。井邑归龙户，楼船指帝都。东南频转饷，犹自缺军需。
谒文丞相祠,明末清初,屈大均,萧条柴市口，就义忆先贤。碧血归无地，丹心痛入天。武侯师未捷，箕子道空传。终古宗臣泪，斜阳麦秀边。
玉熙宫,明末清初,屈大均,玉熙宫里月，几夕照龙颜。过锦陈春戏，回风无白鹇。愁从河内乱，不见至尊闲。流落龟年在，相逢两鬓斑。
哭剑,明末清初,屈大均,七宝雌雄剑，先皇掌上飞。当时刃公主，血溅翠云衣。入地雷霆郁，冲霄日月辉。应同周驸马，化作两龙归。
西苑,明末清初,屈大均,芳湖荷芰满，旧映洗妆楼。夜月迷辽后，秋风失御舟。管弦无盛事，花草有深愁。落尽行人泪，兴亡总一丘。
经巩华城,明末清初,屈大均,秋风鞍马苦，独过巩华城。龙瓦飞空殿，雕旗折大营。奚儿弯石弩，赵女割银筝。讵念良家子，凄凉出塞情。
铜马门,明末清初,屈大均,铜马门前望，风沙惨不开。昭王无旧墓，郭隗有荒台。断雁冲云去，妖狐渡水来。凄凉蒿里上，多少霸王才。
塞上曲 其一,明末清初,屈大均,汉垒卢龙固，燕城涿鹿雄。阵云横海黑，猎火照天红。大将披金甲，妖姬喂铁骢。控弦诸种落，强半是辽东。
塞上曲 其二,明末清初,屈大均,八月渔阳外，凄凄塞草腓。满城炊白骨，几处捣寒衣。细雨连狐啸，惊风断雁飞。长安多戍妇，可复梦金微。
塞上曲 其三,明末清初,屈大均,亭障三边接，风沙万古愁。可怜辽海月，不作汉时秋。白草连天尽，黄河倒日流。受降城上望，空忆冠军侯。
塞上曲 其四,明末清初,屈大均,滦河诸将士，十月少征袍。大雪僵花马，阴风折宝刀。水营朝浴铁，沙市夜巡槽。十载榆关战，谁知汗血劳。
塞上曲 其五,明末清初,屈大均,万古燕云泪，千秋战伐场。黄河流不尽，白日到无光。杀气随风转，边声入夜长。轩辕台已没，何处望渔阳。
塞上曲 其六,明末清初,屈大均,太行天下脊，万里翠微寒。日月相摩荡，龙蛇此郁盘。云横三晋暗，水落九河乾。亘古飞狐险，凭谁封一丸。
寄沈阳剩惮师 其一,明末清初,屈大均,驱马今何适，凄凉岁暮间。心悬青海月，泪洒铁门关。雪窖人应老，辽东鹤未还。近闻随部落，又徙贺兰山。
寄沈阳剩惮师 其二,明末清初,屈大均,汉家臣妾尽，馀尔牧羝人。自食天山雪，长怀上苑春。短书无雁寄，愁鬓带霜新。夜夜闻笳吹，因君泪满巾。
尸上人将出渝关赠之,明末清初,屈大均,不及辽阳雁，乘风渡黑河。偏愁矰缴密，讵畏雪霜多。岁月愁中尽，沧桑梦里过。孤心寄明月，夜夜照蓬婆。
吊袁督师,明末清初,屈大均,袁公忠义在，堪比望诸君。百战肌肤尽，三年训练勤。凉州无大马，皮岛有骄军。一片愚臣恨，长悬紫塞云。
送叶氏郎,明末清初,屈大均,八尺渥洼骢，龙花染汗红。功名思塞北，豪俊结山东。巨麓秋云满，渔阳白日空。肯令班定远，燕颔独称雄。
赠某上人 其一,明末清初,屈大均,世外交难得，如师洽素心。疏狂元有道，哀乐亦同音。野径通人小，禅枝宿鸟深。愿君如海月，长为照弹琴。
赠某上人 其二,明末清初,屈大均,支遁山非买，深公莫笑人。禺阳新有主，帝子久无春。瀑布无馀说，明霞亦是尘。何时捐物役，鸾鹤与为邻。
赠某上人 其三,明末清初,屈大均,且复怜神骏，何须戏季龙。图澄非正法，支氏亦真宗。麈尾悬河汉，狮声应鼓钟。风流馀逸少，相赏更云松。
赠某上人 其四,明末清初,屈大均,少师殊不义，留恨在岩阿。吾道先名教，斯人且啸歌。晓将云气散，春使鸟声多。麋鹿饶甘草，分人亦太和。
壬戌人日前一日予得一子名之曰泰先是辛酉除夕有友人为予筮得泰谓必生子故以泰为名云 其一,明末清初,屈大均,吉日先人日，熊罴堕地声。刚从正月长，泰作小时名。饮乳兼双母，分书止一兄。婚时须舞象，吾亦七旬成。
壬戌人日前一日予得一子名之曰泰先是辛酉除夕有友人为予筮得泰谓必生子故以泰为名云 其二,明末清初,屈大均,五十又三时，生儿是次儿。承先曾四子，为后且双支。道长欣逢泰，文明望作离。阿娘珠在腹，每觉媚生姿。
春人曲,明末清初,屈大均,春从江上至，先入美人心。笑是桃华好，愁惟绿草深。竹枝传旧怨，团扇写新吟。欲寄离居者，殷勤托翠禽。
舟入陈村有作,明末清初,屈大均,山光因雨发，林气得风清。啼鸟元无意，当春自有声。溪随花路远，云向水村明。一棹斜桥外，归时月已生。
一冬,明末清初,屈大均,一冬嫌太暖，春至乃微寒。雷未三阳发，冰先十月残。毡裘今岁贱，灯火昔年欢。岭海诛求尽，哀鸿末得安。
春日怀故园作,明末清初,屈大均,春光生雨后，万象喜新晴。雾以南风盛，云含朔雪明。江干愁作客，谷口忆归耕。十亩无先业，终怀鸿鹄情。
发白,明末清初,屈大均,发白愁儿女，情多愧圣贤。无成非事业，不病即神仙。孔雀沙为浴，梅花石作田。河清如可俟，坚卧更三年。
喜白上人至,明末清初,屈大均,春寒因有雨，冬暖竟无冰。天向炎方变，人愁毒气蒸。鹤来明月寺，花寄白云僧。二月山如锦，如何兴未乘。
林赤见以谷皮纸见赠予将以为衣赋诗志喜,明末清初,屈大均,山中尊野服，谷纸亦宜人。吾粤多奇布，无如此更珍。染成黄栗色，裁称白华身。感子持相赠，轻寒及暮春。
春思,明末清初,屈大均,毵毵西苑柳，拂水最多丝。岁岁嬉春节，风流不自持。无人犹独舞，有客正相思。欲折长条寄，天涯不可知。
黄鸟,明末清初,屈大均,依依窗柳下，黄鸟解亲人。有意频催曙，无情亦怨春。髻沾红雨泾，衣染绿烟匀。绝似吾娇女，绵蛮语不真。
闻人述鹿马山感赋,明末清初,屈大均,如何龙凤穴，乃在贵妃园。君弑难书葬，臣亡莫报恩。三良为内使，二井自高原。杜宇声声血，行人久断魂。
雉子 其一,明末清初,屈大均,斑斑双雉子，一者白花男。并蒂蒲桃髻，连枝玳瑁簪。鹦哥悬綵架，荔子贮花篮。日夕供孩笑，兰饴祖母含。
雉子 其二,明末清初,屈大均,兄妹生同月，堂前五见春。明年从外传，不日望成人。黎锦裁衣艳，洋珠作帽新。争花喧未已，呵喝忍教频。
雉子 其三,明末清初,屈大均,三字经频教，童蒙正可求。聪明如有种，典籍即无忧。舐犊情虽切，闻鸡舞未休。及时完子女，鞭弭遍神州。
移家返沙亭有作,明末清初,屈大均,浮云亦有庐，归与老农居。半亩林塘外，三春风雨馀。将乘无事日，更读古人书。咫尺先公墓，松间且荷锄。
送蒲衣子往潮阳有作,明末清初,屈大均,越鸟无非翠，蛮花只是红。何需命兰械，更向海阳东。幸得园林接，方期啸咏同。殷勤为此别，归日及秋鸿。
送客 其一,明末清初,屈大均,君行驱匹马，梅岭踏梅红。望望无南雁，依依是北风。徘徊燕市上，慷慨酒人中。自许为鸿鹄，何时奋翼同。
送客 其二,明末清初,屈大均,代谢悲人事，依依只旧林。交惟贫贱好，情以乱离深。勋业偏宜晚，行藏且在阴。黔西高卧处，杖屦待相寻。
代人送客,明末清初,屈大均,交能金石固，不惜暂分离。终始期高义，艰虞记昔时。帆开珠海早，马度庾关迟。莫叹梅花树，无春到此枝。
寄赠九江曾丈并以为寿 其一,明末清初,屈大均,九江临海目，山色似朝霞。岁晏馀三秀，林深有一家。早收多雁膳，春养亦鱼花。不觉成高隐，清霜满鬓华。
寄赠九江曾丈并以为寿 其二,明末清初,屈大均,暮年悲老骥，千里岂无心。剑有仇人字，诗多猛虎吟。茧蛾常八熟，松子已三寻。爱老还朱槿，枝枝拂玉琴。
秋夕怀归有作,明末清初,屈大均,秋从梧竹起，一夕作秋声。叶乱偏宜雨，虫悲欲到明。将归愁远道，未老厌浮名。耿耿兹魂梦，何因向穗城。
家围示弟作 其一,明末清初,屈大均,不能长教育，惭愧作人兄。世乱诗书废，家贫骨肉轻。无荒耕种业，且得水云情。努力持门户，予方事远征。
家围示弟作 其二,明末清初,屈大均,壮志难凋落，名山且隐沦。登临非孝子，骚些岂先臣。朔雁能随暖，南花不待春。明年逢甲子，日月喜重新。
读史记有作 其一,明末清初,屈大均,六国譬终复，凶威岂得长。人劳虚匕首，天定在辒辌。蛇断真人起，狐鸣戍卒张。楚中多俊杰，最智是张良。
读史记有作 其二,明末清初,屈大均,天意何为者，三年两彗星。无心在华夏，有力即朝廷。雷雨交虽始，玄黄战未形。白头馀一女，不字守天经。
读史记有作 其三,明末清初,屈大均,犹存人种在，多难五旬馀。爪发皆神剑，心肝是素书。时来终大任，事去且端居。山色青青好，衰颜愧不如。
读史记有作 其四,明末清初,屈大均,当年常贳酒，抱颈泣文君。作赋娱红粉，弹琴对绿云。岁添愁脉脉，春使梦纷纷。莫作鸾皇啸，泉台定不闻。
初秋春山作 其一,明末清初,屈大均,秋声犹未起，暮气已生寒。一叶梦中落，片云衣上乾。无才从寂寞，不义亦艰难。菽水平生乐，浮云一笑看。
初秋春山作 其二,明末清初,屈大均,静去忘朝暮，庭空一叶惊。香焚消雨气，笔落起秋声。林鸟欲无语，山花安用名。月寒频化水，相照有馀清。
初秋春山作 其三,明末清初,屈大均,香好烟多紫，花寒色更红。书成秋爽后，梦尽水流中。喜客惟山鹊，愁人是草虫。雨抽蕉叶大，片片映帘空。
初秋春山作 其四,明末清初,屈大均,磴道交烟竹，阴阴扫不开。人惟盘石坐，客是白鸥来。叶尽山无影，花多水有苔。松脂新服食，白发莫相催。
初秋春山作 其五,明末清初,屈大均,灯影摇黄叶，楼阴压白云。风来山雨合，日出水烟分。兰暗香无定，松高响不闻。几宵凉月下，长啸忆离群。
初秋春山作 其六,明末清初,屈大均,雨影含明月，幽幽万竹中。未悬秋汉上，犹与白云同。气冷先成水，光微亦畏风。渚边吟望久，惊起一声鸿。
初秋春山作 其七,明末清初,屈大均,未晴知有月，空外已光流。忽尔天风起，吹来满石楼。尊先开白露，琴待响高秋。衣薄惊寒射，林塘不可留。
再吊袁督师 其一,明末清初,屈大均,汉家恩未薄，竟失李将军。碧血流燕市，丹心结塞云。封侯原有数，破敌岂无勋。愁见卢龙上，黄榆覆一坟。
再吊袁督师 其二,明末清初,屈大均,一自诛庄贾，群公谤乐羊。扬威几虎视，持重可龙骧。玉帐兵机密，金牌国恨长。可怜躯七尺，不得死封疆。
再吊袁督师 其三,明末清初,屈大均,辽蓟应居守，分兵援帝州。惰归吾可击，深入彼难留。计拙遭谗小，身歼快寇仇。长城从此坏，权相欲何求。
再吊袁督师 其四,明末清初,屈大均,载读愚忠纪，凄然泪数行。为秦诛李牧，救魏少冯唐。三至伤慈母，群阴夺太阳。锦宁功业在，一战作金汤。
再吊袁督师 其五,明末清初,屈大均,劳臣遭反间，蠢尔善愚人。马喋三韩血，旗扬九塞尘。丸泥难守险，集羽竟摧轮。一自钃镂赐，无人更致身。
吊张副使春 其一,明末清初,屈大均,嗟君提铁骑，汗血洒穷边。力尽凌河战，身归大窖眠。苏卿心贯日，卫律罪通天。藁葬阴山道，单于亦尔怜。
吊张副使春 其二,明末清初,屈大均,节旄零落尽，饥冻在辽西。马赐单于弟，羊烹都尉妻。雪填青海阔，天压拂庐低。往日中郎将，艰贞与尔齐。
题蔡五秣陵春兴诗草,明末清初,屈大均,羡尔乌衣客，才华冠一城。莺花当上巳，桑梓是留京。地与青溪近，风吹白袷轻。新诗师谢眺，鳷鹊月同清。
送明逸人,明末清初,屈大均,孤云谁得似，万里独无依。处处青山好，迟迟故国归。亦知春色尽，不忍夕阳微。渔父津休问，桃花有是非。
寄祝子坚丈 其一,明末清初,屈大均,罗浮峰四百，尽让老人峰。箕踞石楼上，苍苍烟翠重。其旁为玉女，以下是黄龙。仙客相期甚，君来更植松。
寄祝子坚丈 其二,明末清初,屈大均,东南民献尽，一老在江滨。硕果开天物，芝华翼汉人。岁将逢甲子，天已厌庚申。八十多神智，先求万历臣。
喜姜汝皋自越州至 其一,明末清初,屈大均,一片镜湖月，清光在我心。随君至珠海，相照满秋林。复有玉琴好，平生山水音。柯亭古时笛，不及此高深。
喜姜汝皋自越州至 其二,明末清初,屈大均,韦氏温恭甚，威仪总玉珂。家风多讽谏，祖德更弦歌。子舍辞秦望，王台问赵佗。白鹇相送送，中道返岩阿。
喜姜汝皋自越州至 其三,明末清初,屈大均,并马萧梁寺，菩提见古春。花花天女影，叶叶法王身。月皎虽非物，云香亦是尘。徘徊当粤秀，更欲上嶙峋。
喜姜汝皋自越州至 其四,明末清初,屈大均,春明归鉴水，岁尽向崧台。华白因无欲，松高为有才。将闲留日月，以止待云雷。更与杜陵子，谓蒋丈大鸿。
山堂夜坐忽忆彭蠡湖遇风有作,明末清初,屈大均,扬澜风大作，舟尽上天飞。白浪吞庐岳，黄沙捲翠微。长年犹失色，狂客竟忘机。此夕松声里，波涛势未非。
伍子胥,明末清初,屈大均,鼓腹阊门日，佯狂一布衣。壶浆渔父与，骸骨大王归。破郢身应退，鞭王事亦非。父兄雠已复，被发效鸿飞。
漂母祠 其一,明末清初,屈大均,一日王孙饭，千秋漂母名。壶浆谁可报，俎豆自含情。河口吞淮阔，潮头出海平。英雄无限泪，都向庙中倾。
漂母祠 其二,明末清初,屈大均,七尺空长大，茫茫在草莱。可怜诸母漂，只有一人哀。不望真王报，艰留猛士才。子房应导汝，同访赤松来。
诸葛,明末清初,屈大均,诸葛当年事，依稀似望诸。可怜出师表，不让报燕书。涕泪难为读，功名不可居。英雄天亦妒，未是将谋疏。
太白祠,明末清初,屈大均,翰林馀俎豆，宫锦至今香。光复真繇汝，功名亦可王。山川增气势，风雅有辉光。一片郎官水，风流未忍忘。
过太原傅丈青渚宅赋赠 其一,明末清初,屈大均,唐氏遗民在，忧思正未央。故人期饮食，良士戒衣裳。苓采今无地，桐封旧有乡。叔虞祠下柏，与尔共风霜。
过太原傅丈青渚宅赋赠 其二,明末清初,屈大均,卜马晋王宫，山河感慨中。无成空老大，不死即英雄。汾水城堪灌，并门骑易通。思深当岁暮，且咏有唐风。
早秋客中作,明末清初,屈大均,秋含片雨来，落叶一声催。萧瑟悲为客，苍茫畏上台。梦随微月去，魂逐冷风回。不及清猿甚，无情得尽哀。
戍妇怨,明末清初,屈大均,雨过凤凰城，含愁月不明。玉关无限恨，尽在捣衣声。露网蜘蛛重，风罗蛱蝶轻。那能如蕙草，岁晚尚含荣。
对月,明末清初,屈大均,一片含空雨，秋光水上多。无人临素镜，祗自弄金波。宿鸟惊寒起，流云逐影过。露华沾湿尽，犹自御纤罗。
柬季伟公,明末清初,屈大均,以我年先汝，参差廿九霜。家贫因意气，命薄是文章。及此崦嵫暮，弥令兰杜芳。殷勤向三友，求益正多方。
赠郑儋州愚公,明末清初,屈大均,自罢儋州守，归来食苦贫。生黎多化汝，熟结少贻人。词赋留玄国，江湖友白民。补官应有日，且醉荔支春。
秋蝉,明末清初,屈大均,梧桐一两叶，犹有暮蝉栖。未忍辞风露，清泠只此溪。声将泉水咽，影向月明低。一片碧空外，行云更不西。
蚤梅,明末清初,屈大均,夜半暖风回，凌晨一树开。雪花千万片，化作蚤梅来。吐艳临妆镜，飞香过酒杯。犹疑残月影，点点在苍苔。
望月,明末清初,屈大均,秋光在何处，一半出斜曛。与水寒相射，和烟白自分。萤流七月火，鱼食一天云。心忆乘鸾女，箫声不可闻。
刘参军贻予白石盘牙香用来韵奉答 其一 白石盘,明末清初,屈大均,一片端溪出，人同白玉看。承君一追琢，遂得作珠盘。气以香炉暖，光含素镜寒。方圆有深意，欲报碧琅玕。
刘参军贻予白石盘牙香用来韵奉答 其二 牙香,明末清初,屈大均,生长众香林，薰衣乏水沉。得君为越客，相赠比南金。待取铜垆器，还张绿绮琴。茅茨邀枉顾，兰臭话同心。
送许氏昆弟之惠阳,明末清初,屈大均,之子兰陵客，来从季子乡。明朝向东莞，莫不至罗阳。山是蓬莱服，梅为花萼香。毋令鲍与葛，笑汝事金装。
菊,明末清初,屈大均,今年芳更晚，要待一阳来。半与梅花似，全于至日开。寒香因暖得，秋色以春催。采摘朝盈手，殷勤泛玉杯。
竹色,明末清初,屈大均,竹色楼前满，松声屋后多。风吹山影去，云拂水痕过。秋使神明爽，春将笑语和。醇醪君不饮，当奈好莺何。
香柚,明末清初,屈大均,最是增城柚，天寒益有香。那能成玉液，只是饱清霜。一树殷勤数，三冬次第尝。楚臣知有此，应亦颂芬芳。
初冬盐步江上作 其一,明末清初,屈大均,日暮水逾冷，微风吹有霜。白鸥飞不去，心似爱斜阳。木叶有时落，鲈鱼何处香。隔林柑子熟，乞与老亲尝。
初冬盐步江上作 其二,明末清初,屈大均,海色长如暮，阴阴雨气过。白鸥双影少，渔父一人多。蟹味寒逾美，莺声暖始和。菰蒋吾老矣，无恨与沧波。
初冬盐步江上作 其三,明末清初,屈大均,人家全不见，总在荔枝洲。蟋蟀那知暮，芙蓉自作秋。山随苍树出，水逐白云流。渔父无心者，芦花使白头。
怀嘉兴周青士缪天自 其一,明末清初,屈大均,嘉禾高士在，门径尽花林。不逐鸳鸯去，那知菡萏深。一从船上别，三向镜中寻。长水连双带，牵人日夜心。
怀嘉兴周青士缪天自 其二,明末清初,屈大均,一棹自秋泾，穿桥出杳冥。朝辞学绣里，暮至弄珠亭。不寐因明月，相思是洞庭。湖中山影少，祗有一螺青。
怀嘉兴周青士缪天自 其三,明末清初,屈大均,燕梢船太小，祗载美人心。影向花中得，香从镜里寻。白鸥分独宿，黄叶代悲吟。几夕当明月，因君一鼓琴。
怀嘉兴周青士缪天自 其四,明末清初,屈大均,往日招寻处，春波与月波。桃花西子里，锦带大夫河。玉乳秋梨好，霜螯冻蟹多。花帆亭咫尺，清夜亦相过。
知己 其一,明末清初,屈大均,知己多沟壑，吾生日已孤。但令长白首，不敢哭穷途。雪重松频折，霜深草未苏。巢边黄叶尽，寒绝一啼乌。
知己 其二,明末清初,屈大均,幸得长贫贱，年年此旧林。布衣无不可，蓬户一何深。月好宜长啸，风清更玉琴。茫茫兴废事，天在一人心。
知己 其三,明末清初,屈大均,天意犹相惜，先朝一布衣。平生虽未负，白首竟何归。故国馀禾黍，空山少蕨薇。劳劳多著述，老去总知非。
陈君畴见赠画扇,明末清初,屈大均,君为南海客，啸咏越台阴。诗笔珊瑚树，书堂翡翠林。风流多绘事，幽独少知音。遗我边鸾扇，珠毛设色深。
以莞香结赠吕黍字系以诗,明末清初,屈大均,百年香有胆，生结一精华。得自珠官手，来从莞女家。但令存一气，不必作双霞。日夕君怀袖，人疑处处花。
赠祁七奕仪水岩砚,明末清初,屈大均,辛苦羚羊峡，东西割紫云。青花因水见，白叶与天分。沐浴乘佳日，精华得大文。裁成风字好，珍重一贻君。
五十五岁生日有作 其一,明末清初,屈大均,五十五秋前，无闻愧昔贤。将过称艾日，未及象蓍年。学易徒为尔，知非尚未然。杖家吾不敢，亲在即神仙。
五十五岁生日有作 其二,明末清初,屈大均,皇天眷老亲，八十一年人。孺慕今方始，儿啼日以新。松枝宜晚岁，萱草更长春。为寿吾何敢，劬劳念此辰。
过郭丈寓庐有赠,明末清初,屈大均,小君年十岁，兄事每称公。相就忘宾主，相依爱土风。忧劳犹陇亩，栖宿已云鸿。心事妻孥识，遗安计未穷。
咏管宁 其一,明末清初,屈大均,生长惟潜逸，栖迟岂守高。闺庭闲出入，几杖未烦劳。语客惟经典，依人自羽毛。一匡思祖业，慷慨在蓬蒿。
咏管宁 其二,明末清初,屈大均,木榻穿当膝，相随未老前。潜龙成德日，辽海说经年。裙薄冬添布，巾疏夏脱绵。孤臣馀草莽，匪石一心坚。
罗浮杂咏 其一,明末清初,屈大均,松风无大小，吹得石楼飞。一片水帘影，纷纷落翠微。月为玉女镜，花是麻姑衣。寄语大蝴蝶，相迎羽客归。
罗浮杂咏 其二,明末清初,屈大均,空外日氤氲，茫茫四百君。雨将双岳合，晴以一泉分。石柱支青壁，香炉吐白云。穿林深浅去，惊起碧鸡群。
罗浮杂咏 其三,明末清初,屈大均,玉女老人边，窥人出紫烟。镜台一瑶石，裙带两飞泉。明月白成水，梅花香在天。枫林萧瑟甚，夜半尚闻蝉。
罗浮杂咏 其四,明末清初,屈大均,峰路时时断，翻嫌瀑布多。水浮苍树去，山逐白云过。饷客惟朱草，牵人是绿萝。踟蹰石梁畔，心奈欲归何。
菊 其一,明末清初,屈大均,两月含苞久，三冬吐药长。花乾同白露，叶湿似清霜。有日那能暖，非时不用香。篱边自荣落，谁见此孤芳。
菊 其二,明末清初,屈大均,未敢违霜露，宜寒故晚开。重阳嫌太早，白雁莫相催。冉冉辞秋草，依依有早梅。炎方无月令，嗟汝后时才。
菊 其三,明末清初,屈大均,不是花难发，炎洲故晚寒。苦心嫌自见，佳色畏人看。地暖非吾性，山深正所安。微红有霜叶，采采作晨餐。
秋收后作 其一,明末清初,屈大均,渐见穷阴积，霜因白露晞。寒教梅色浅，暖使菊香微。十亩男功毕，孤村岁事非。几家涤场候，鸡黍有馀肥。
秋收后作 其二,明末清初,屈大均,喜母庭前织，丝丝似有心。人因黄菊至，路向碧溪寻。酿酒蝉鸣稻，娱宾凤嗉琴。月明田水满，一啸白鸥沉。
赋怀塞外友人 其一,明末清初,屈大均,塞外知寒绝，凄凉黑水涯。貂毛那受雪，马肉不沾沙。风断三秋草，冰开二月花。催人双泪落，最苦是清笳。
赋怀塞外友人 其二,明末清初,屈大均,得风貂更暖，不必著重裘。食肉身虽老，弯弓汗便流。黄羊烧大雪，紫兔射高秋。属国归须晚，于今未白头。
江皋 其一,明末清初,屈大均,闭户过中岁，清贫亦已忘。耕锄无旦暮，勤动是文章。病使秋魂冷，愁令白发长。妻孥亦沮溺，相耦水云乡。
江皋 其二,明末清初,屈大均,夜寒犹作雪，春暖已成烟。黄鸟啼山口，桃花笑水边。琴来三益友，酒酌一高年。亲戚多情话，殷勤在白田。
江皋 其三,明末清初,屈大均,江皋春未半，红满木棉花。士女祠南海，帆樯出白沙。蜃开朝暮市，鱼逐水天霞。最爱垂杨处，莺声第二家。
蕉利村春望 其一,明末清初,屈大均,乔木村村出，榕阴接翠微。夕阳双渚映，古道一人归。烟火暮犹少，牛羊春未肥。愁心似鸿雁，处处逐烟霏。
蕉利村春望 其二,明末清初,屈大均,望望烟波上，芭蕉满海天。人家龙眼国，生计荔枝田。日出莺花里，云生鸡犬边。捕鱼乘水节，一一放罛船。
木棉 其一,明末清初,屈大均,花朝犹未至，海国已春多。十丈攀枝影，如霞逐水波。香薰么凤甚，红奈美人何。岁岁祝融节，祠前照绮罗。
木棉 其二,明末清初,屈大均,天南烽火树，最是木棉红。花发炎洲上，光连若水东。珊瑚枝干似，翡翠往来通。朝夕羽毛染，为巢朵朵中。
寿尹丈,明末清初,屈大均,南国长生树，无如细叶榕。横斜炎海上，绝似老人峰。太古一黄发，婆娑烟翠浓。林边有春酒，鸾鹤尽相从。
赠别颍川刘子,明末清初,屈大均,君昔苏门隐，移家自汝阴。相逢长啸客，相引夏峰深。白日依毫素，流泉托玉琴。清虚抱天识，轩冕几沉吟。
昼长,明末清初,屈大均,昼长人事外，琴静一溪风。亲客劳蛛子，宜男得鹿葱。柳疏烟易度，花密月难通。不奈流莺好，声声绿酒中。
浣花,明末清初,屈大均,浣花成老大，人道是花翁。白鹭浮沉者，年年浦溆同。犹令玉琴在，不使石床空。酌酒无朝夕，春颜任意红。
奉答于畏之枉顾沙亭之作 其一,明末清初,屈大均,吾家傍海涛，烟管一峰高。秋凿山香结，春收水翠毛。承君来浦口，系马向兰皋。风俗知南屈，家家学楚骚。
奉答于畏之枉顾沙亭之作 其二,明末清初,屈大均,一姓分南楚，三闾此大宗。君寻苗裔至，礼向逐臣恭。汤沐多香草，田庐绕碧峰。遗音哀怨在，愁杀竹枝侬。
奉答于畏之枉顾沙亭之作 其三,明末清初,屈大均,草没山边宅，泥深海上城。一家衣隐德，十口食才名。歌哭难消日，文章易养生。读君新乐府，感激有馀情。
奉答于畏之枉顾沙亭之作 其四,明末清初,屈大均,白首因周易，君子弃世时。羞将黄老术，去作帝王师。高尚无吾友，艰贞与尔期。毋忘鸡黍日，二子在东菑。
喜王阮亭宫詹至粤即送其行 其一,明末清初,屈大均,旌节从天下，光生大庾春。汉宫鸿鹄客，齐国大风人。翠羽飞成路，梅花踏作尘。相迎千步草，香更满江滨。
喜王阮亭宫詹至粤即送其行 其二,明末清初,屈大均,南来祠水帝，光景动扶胥。海市空中起，神山水下居。天浮元气外，地接大荒馀。欲见仙人迹，章丘是石闾。
喜王阮亭宫詹至粤即送其行 其三,明末清初,屈大均,汉臣儒雅甚，詹事复韦贤。望秩分南海，承华别朔天。越王烽火树，蛮女素馨田。景物春无数，娱君郁水边。
喜王阮亭宫詹至粤即送其行 其四,明末清初,屈大均,文采光南武，声华动越裳。花重封锦石，水更掷沉香。去恨燕关远，来愁汉塞长。王程不可缓，空见荔枝黄。
喜王阮亭宫詹至粤即送其行 其五,明末清初,屈大均,海味初南食，连朝玉箸香。荼蘼番女露，甘蔗越人霜。月满珠多肉，天寒蛎有黄。知君因异物，一一纪炎方。
喜王阮亭宫詹至粤即送其行 其六,明末清初,屈大均,清绝惟风雅，人钦子大夫。自然金橐少，亦复簳珠无。草木多为状，山川细作图。持归赠知己，不减女珊瑚。
喜王阮亭宫詹至粤即送其行 其七,明末清初,屈大均,岂意京华别，重期雁翅城。山公劳小辇，姝子愧干旌。出处埙篪合，文章羽翼成。他时思辟谷，莫忘紫芝荣。
喜王阮亭宫詹至粤即送其行 其八,明末清初,屈大均,洞庭七十二，君独爱渔洋。自有梅花咏，弥令笠泽香。鼓钟才子国，膏润美人乡。辞客知谁似，风流一代长。
喜王阮亭宫詹至粤即送其行 其九,明末清初,屈大均,相逢黄木口，相送白蘋洲。愁绝三江水，东西似御沟。沓潮争上下，灵岳乍沉浮。船去教风引，还来看蜃楼。
喜王阮亭宫詹至粤即送其行 其十,明末清初,屈大均,散带白云林，狂歌一代心。无人问山水，之子自清音。青岁早知我，泠泠能鼓琴。离鸾将别鹄，三叹使情深。
送高廷评 其一,明末清初,屈大均,相送白云心，依依似暮禽。欲随帆影去，直至泖湖阴。廷尉风流美，炎洲景物深。他时山与水，莫忘故人琴。
送高廷评 其二,明末清初,屈大均,自作季鹰鲙，鲈鱼香至今。归舟经白荡，莫即爱秋林。夫子且兼喜，平生子所钦。兰言在怀袖，三岁益情深。
过钟氏园,明末清初,屈大均,竹里行厨小，相留一举觞。越人负鲙美，蛮女蟹羹香。解带乘春暖，开帘及暮凉。主人棋兴好，移局过飞梁。
送汤氏兄弟归建昌省其尊人惕庵先生时先生八十馀矣 其一,明末清初,屈大均,辽东尝作客，皂帽识而翁。馈食先人外，谈经弟子中。君持名父命，人挹逸民风。相见犹呜咽，林泉正道穷。
送汤氏兄弟归建昌省其尊人惕庵先生时先生八十馀矣 其二,明末清初,屈大均,海内谁华发，天遗一老多。君归亲几杖，莫复出烟萝。朱萼当春好，黄花奈晚何。庞公贤父子，招手鹿门过。
送曾止山 其一,明末清初,屈大均,英雄谁得老，天意在吾人。但使羊裘在，何妨鹤发新。花留贫贱日，酒送乱离春。待与清秋雁，重来问白蘋。
送曾止山 其二,明末清初,屈大均,野寺莺花外，相逢泪满巾。犹多天宝客，已少永和春。龙去悲明日，天回望此人。吾衰何足叹，勉作采芝臣。
送曾止山 其三,明末清初,屈大均,劳劳南北路，蓬转恨车轮。白首空为客，黄金不识人。菱花能向暖，菊药亦开春。小别还惆怅，梱知日以新。
楝亭诗为曹君作,明末清初,屈大均,苦楝先人树，婆娑只此中。枝枝桑梓似，叶叶蓼莪同。攀处栖乌满，啼时落月空。非因霜露冷，悽怆小亭东。
送沙子雨浮海之日本 其一,明末清初,屈大均,东浮穷日出，海舶望如山。五月开洋去，三冬趁国还。省亲旸谷外，题赋岛夷间。若木花莲叶，朝朝为我攀。
送沙子雨浮海之日本 其二,明末清初,屈大均,绕指真柔甚，吾思日本刀。雌雄期作佩，长短要吹毛。甚欲求徐市，从君上白艚。平生浮海志，梦里是波涛。
为家姑寿,明末清初,屈大均,吾家一鲍姑，游戏凤城隅。衣化车轮蝶，丹成黍米珠。神仙多玉女，弟子总鹓雏。戴胜春光里，垂腰发尚乌。
赠成农部 其一,明末清初,屈大均,阀阅雄畿辅，声华莫不闻。六龙元卞氏，双骥复刘君。旌节来炎海，台门起大云。韦家经术在，富国讵纷纷。
赠成农部 其二,明末清初,屈大均,讽谏诗无敌，西京一少翁。连枝黄阁上，隔坐御屏中。出作乘槎使，行高府海功。缁衣能好我，雅有古人风。
九疑,明末清初,屈大均,帝舜登仙后，衣冠葬在斯。九山相似处，二女莫从时。斑竹空多泪，苍梧不忍思。千秋哀怨曲，祗有楚臣知。
古庙,明末清初,屈大均,古庙潇湘尾，微茫接洞庭。美人云荡漾，帝子水精灵。髻作君山小，衣留兰叶馨。微闻抚瑶瑟，声在数峰青。
望烂柯山,明末清初,屈大均,仙人多善奕，王质此中求。峡东滇黔水，江吞西北流。花边棋局在，石上斧柯留。不见樵云者，茫茫我欲愁。
顶湖山,明末清初,屈大均,瀑泉争汇处，湖出最高峰。飞练几千尺，横天一白龙。石船黄叶满，天镜白云封。洗衲山僧至，苔分麋鹿踪。
吴制府招同诸公游七星岩有作 其一,明末清初,屈大均,峰峰开石室，一一作云根。树有飞梁势，厓多瀑布痕。花来频送酒，月上更开尊。谢傅风流甚，娱宾有笑言。
吴制府招同诸公游七星岩有作 其二,明末清初,屈大均,乳多晴更滴，处处湿人衣。石气含云冷，花光出水肥。渔樵元得性，簪组亦忘机。向夕闻笳吹，山公醉未归。
舟次康州作 其一,明末清初,屈大均,一入晋康口，鹧鸪声渐多。水从红树出，山逐白云过。上下渔夫艇，东西蛋女歌。鱼花争取处，片片是烟波。
舟次康州作 其二,明末清初,屈大均,舟从岩口入，惊起郁鸡飞。石出多成笋，山开动作围。香生芳草地，影乱白云衣。清绝锦江水，峰峰浴翠微。
王借冈阻浅,明末清初,屈大均,水浅惟沙口，停舟待暮潮。枫黄霜色淡，竹翠雨容消。米遣鲥鱼换，船将蛋女招。苍苍山月上，酒至放兰桡。
食荔罢柬族叔友,明末清初,屈大均,林中丹荔尽，尚有火山枝。欲向新塘去，频乘挂绿时。舟从黄木口，路指祝融祠。君已家园摘，倾笼赠莫迟。
秋日闲居之作 其一,明末清初,屈大均,抱疾在人外，闺帏每昼居。花嫌娇女摘，叶喜美人书。秋尽霜无信，晴多雾有馀。小经儿懒读，孩笑满蓬庐。
秋日闲居之作 其二,明末清初,屈大均,半亩蓬蒿满，栖闲日以贫。白头含菽母，黄发弄雏人。趁暖梅先发，宜寒菊未新。槿花能爱老，树树作深春。
秋日闲居之作 其三,明末清初,屈大均,绕膝皆黄口，婴儿复老莱。衣冠时共戏，书卷每争开。道向静中见，愁从空外来。无多忠养日，白发莫相催。
秋日闲居之作 其四,明末清初,屈大均,佚我无如老，休嗟白发新。身从闻道健，家以著书贫。画外知三圣，琴中见一人。苦心黄菊蕊，开落待芳春。
秋日闲居之作 其五,明末清初,屈大均,夹岸惟苍翠，诸峰望不分。光寒犹带雨，气湿未成云。蜃蛤乘秋水，牛羊下夕曛。姬人共花语，双影月纷纷。
秋日闲居之作 其六,明末清初,屈大均,交游能渐绝，稳卧越江边。天与承欢日，人高养拙年。酒令秋气爽，花使暮颜妍。纤啬无筋力，难希货殖贤。
秋日闲居之作 其七,明末清初,屈大均,咫尺先公墓，西山影到门。龙鳞双树少，马鬣一峰尊。雨露愁寒食，莙蒿怆故园。无田惟薄祭，鱼菽复何言。
秋日闲居之作 其八,明末清初,屈大均,代食文章在，妻孥未耦耕。彫胡慈母膳，瓠叶庶人羹。野月榕间起，山烟竹外横。飞声寄鸾鹤，长啸是平生。
秋日闲居之作 其九,明末清初,屈大均,素业先人少，生涯亦苦辛。无心成本富，有道在长贫。古几韩家母，疏巾汉室人。自怜矜节甚，垂老更霜筠。
秋日闲居之作 其十,明末清初,屈大均,衣苦多罾布，孤霜始作时。渐寒蝉饮少，将暮鹤归迟。潮满迷沙口，风长断钓丝。年年螃蟹月，笭箵一渔师。
寿两广制府吴公 其一,明末清初,屈大均,三度嘉鱼候，端江鼓棹回。黄冠趋幕府，赤舄在崧台。旨酒知难老，新梅况早开。春风吹燕喜，散作太和来。
寿两广制府吴公 其二,明末清初,屈大均,岁岁来称寿，康公见秀眉。上天平格日，南海至于时。地暖嫌无雪，花寒喜有枝。炎方有公在，春色不教迟。
寿两广制府吴公 其三,明末清初,屈大均,台门枕岳庭，襟带尽沧溟。北斗斟元气，南郊礼寿星。神明归化育，文武得仪刑。作诵多髦士，纷葩勒翠屏。
舟出滥口作 其一,明末清初,屈大均,开帆从滥口，倏忽尽空冥。水底鱼云黑，沙头蚌月青。夜生南海日，秋见老人星。大虎门开阖，波涛撼玉屏。
舟出滥口作 其二,明末清初,屈大均,朝辞黄木口，暮至赤沙洲。地向江中出，天从海外浮。罛船喧妇子，罾步乱凫鸥。细钓吾多得，河鲀更上钩。
题白塘下刘氏园 其一,明末清初,屈大均,督人池馆好，门外即扶胥。尽日惟烟水，无人只老渔。蟹多霜降后，鱼上水生初。风过河豚市，吹腥满里闾。
题白塘下刘氏园 其二,明末清初,屈大均,罢钓归来处，榕边系小舠。龙过云气乱，鱼上海声高。水屋栖能稳，渔书著未劳。晨昏知水节，多物伴香醪。
题白塘下刘氏园 其三,明末清初,屈大均,风俗河鲀重，秋来味更和。大罾渔父少，生钓野人多。白露家家酒，咸潮处处禾。扁舟乘蟹浪，向暮海门过。
微雨,明末清初,屈大均,微雨井泉发，闺人汲未劳。水寒方有气，山暖欲生膏。猎火乾逾起，炊烟湿不高。野夫尊草服，相见只江皋。
柑 其一,明末清初,屈大均,今岁壶柑子，霜稀颇不甜。味回须十日，香在且双奁。摘恨松皮少，归劳素手纤。就中鱼冻者，幸未使君嫌。
柑 其二,明末清初,屈大均,冬至甘酸杂，黄堆几案迟。凝心霜瓣冷，浸齿玉津滋。阳擘皮方好，阴乾核更宜。明年多买蚁，尽护故园枝。
柑 其三,明末清初,屈大均,载自端州远，青黄满一槎。气寒纯是雪，香熟总如花。盘里多秋色，怀中有露华。人言洞庭上，朱橘让纷葩。
柑 其四,明末清初,屈大均,开笼闲数数，大小爱圆匀。香雾长濡手，甜霜每在唇。藏时须待腊，寄日欲当春。儿女争怀袖，欢声动隔邻。
柑 其五,明末清初,屈大均,至日争攀摘，离离尚满柯。山人分未少，县令赠偏多。皮厚春能到，瓤乾腊欲过。儿童纷赌核，食奈太寒何。
沙地,明末清初,屈大均,沙地多乔木，婆娑数亩阴。膏含潮汐润，气得水云深。处处木威树，家家人面林。山翁重花利，种植最关心。
锦鸡,明末清初,屈大均,来从临贺岭，识是锦毛鸡。羽翼生犹短，金钱出未齐。笼中愁一啄，窠里怯双栖。欲向长林放，归飞惜已迷。
仲冬同诸公小集端州禅舍,明末清初,屈大均,南风难作雪，喜得一冬乾。白雁来催腊，嘉鱼出待寒。天心方至日，岁事即春盘。又作崧台会，称诗得古欢。
送真公还星岩精舍 其一,明末清初,屈大均,隔水见山影，微风吹有无。不知玉屏上，谁与白云孤。石小亦成洞，峰多不出湖。茅茨归去好，霜月在高梧。
送真公还星岩精舍 其二,明末清初,屈大均,石床长几许，一半与瑶琴。岩暖少秋气，山空多暮音。人随流水尽，日使白云深。禅寂复何事，从师分一林。
同张超然寻端溪水岩作,明末清初,屈大均,峡口水岩开，中含紫玉胎。青花思一割，白叶得双裁。泉涌因人气，霞蒸似尔才。精华分与我，当为著书来。
舟下西江同超然分赋,明末清初,屈大均,白露难晞甚，今年霜信迟。水寒时作雾，冰少不成澌。出峡三江接，回帆两岸移。浮家吾与汝，何日更相期。
宿永安墟作,明末清初,屈大均,一水含空尽，微茫在暮天。星分渔父火，雨合野人烟。宿舸依荒戍，还家及小年。明朝是长至，子半得春先。
佛手柑 其一,明末清初,屈大均,香橼无大小，十指总离离。绝似青莲举，初开玉手时。芬须霜气满，味待露华滋。未共壶柑熟，人愁入掌迟。
佛手柑 其二,明末清初,屈大均,玉指纷纷削，香圞变化来。仙人双掌合，奇女一拳开。细卷如花瓣，横垂在镜台。年年当小雪，黄被乳柑催。
佛手柑 其三,明末清初,屈大均,摘归罗袖满，行与美人随。钩弋拳难启，兜罗手易垂。橘林无此种，花气有馀吹。岁岁留过腊，芬芳总不衰。
佛手柑 其四,明末清初,屈大均,玉盘堆子母，钩带似甘瓜。乱作纤纤笋，全苞一一花。乾时代兰佩，湿处拂霜华。不食因香甚，金钱买几家。
佛手柑 其五,明末清初,屈大均,几树高要峡，场师种不多。当知诸佛掌，未见此庵罗。玉滑皮休损，金辛味亦和。儿女争比况，手爪好谁过。
佛手柑 其六,明末清初,屈大均,柔荑无此好，久握汗濡轻。玉暖犹冰手，香寒亦动情。橘官难问种，骚客未知名。作颂应先汝，辞华取次倾。
佛手柑 其七,明末清初,屈大均,初疑天女手，一一散花馀。多少缝裳者，掺掺总不如。看来非橘柚，最好伴琴书。静似幽兰吐，随风满玉除。
佛手柑 其八,明末清初,屈大均,每当喧暖候，一指一香生。女手那能似，卷然若有情。频将双玉执，莫遣一珠擎。大小垂堪忆，当年掌上轻。
佛手柑 其九,明末清初,屈大均,天南多异果，汝最厥包珍。一一成纤手，枝枝是化身。欲花先置蚁，未熟已贻人。香里含冰雪，清泠每入神。
佛手柑 其十一,明末清初,屈大均,菡萏初开似，香生大士家。拳拳诸佛意，指出妙莲华。臂定同金色，心多作玉芽。炎方奇果满，未有此纷葩。
佛手柑 其十二,明末清初,屈大均,陀罗千手变，一果一如来。清净身元好，青黄色更催。应须甘露灌，复向宝林栽。鹿女争持献，和枝折几回。
佛手柑 其十三,明末清初,屈大均,未黄愁鸟啄，沙压一枝枝。结实能三岁，开花更四时。抑搔须汝甚，拳曲与人宜。尽道嘉名好，麻姑爪不知。
佛手柑 其十四,明末清初,屈大均,空林相旦夕，交手不曾孤。一指禅非有，三车语本无。天寒香稍减，日暖气全苏。把握如冰结，馀芬在玉壶。
佛手柑 其十五,明末清初,屈大均,不尽相携意，挛如若故人。如兰长在手，似玉总随身。甘以同心得，香从独宿亲。自多禅悦食，不使点茶新。
佛手柑 其十六,明末清初,屈大均,枝低难坠折，倒挂每成窠。玉爱磨瑩细，沙愁损点多。指长时屈曲，情剧日摩挲。小亦瞿昙拇，参差出短柯。
佛手柑 其十七,明末清初,屈大均,指节玲珑甚，仙人削不成。屈伸那有意，大小总无名。忍冻襟怀满，沾香枕簟清。紫骝来果下，偷折几枝轻。
佛手柑 其十八,明末清初,屈大均,尖尖长握固，香玉一拳多。响定含金琐，纹疑有玉螺。五轮瞻大士，半臂奉昙摩。作供诸天喜，芬馨奈若何。
佛手柑 其十九,明末清初,屈大均,无瓤心总实，密煎不教成。玉老嫌微辣，香乾喜更清。骈枝多种性，指画未分明。亦是黄柑族，炎洲独著名。
佛手柑 其二十,明末清初,屈大均,雪痕斑驳少，未损紫磨金。不作光明手，安知寂灭心。累累经一岁，馥馥在双林。百果那如尔，仙灵用意深。
蒌 其二,明末清初,屈大均,越辣扶留好，根须味亦长。长含甘液满，不吐细渣香。已杂椰花食，还兼蒟子尝。槟榔无大小，与尔总鸳鸯。
蒌 其三,明末清初,屈大均,天寒犹满架，叶叶未霜侵。已向雕盘取，还从翠袖寻。潮生红颊浅，汗渍玉肌深。莫使吴娘醉，槟榔拣白心。
蒌 其四,明末清初,屈大均,蔓长缘屋角，叶嫩未全申。卷作双蝴蝶，擎来一玉人。香生丹汁满，味得白灰匀。肉子鲜逾好，殷勤共上唇。
菊 其一,明末清初,屈大均,今年篱菊早，不待肃霜催。白处梅相映，红时雁未来。禁寒元晚发，爱暖忽先开。多谢孤芳意，枝枝为酒杯。
菊 其二,明末清初,屈大均,白早同梅放，黄迟及雪侵。性寒宜岁暮，香老爱秋深。未忍全枝折，惟将一朵簪。夜来愁雨湿，移傍石床琴。
寻菊 其一,明末清初,屈大均,花头垂雨重，朵朵湿云边。日照寒英少，霜含苦蕊偏。秋深惟汝在，岁晏欲谁妍。野外还迟暮，相寻及雪前。
寻菊 其二,明末清初,屈大均,饥春愁谷尽，菊叶正鲜新。欲种无闲地，能餐即古人。兰分肥士满，竹作短篱频。甘雪多瀸润，苗长欲过邻。
渔妇,明末清初,屈大均,渔妇双鬟湿，波潮出没中。手持葵鲤串，身倚蓼花篷。要米量偏误，争钱数未工。买鱼人莫笑，不与疍家同。
蛋户,明末清初,屈大均,蛋户纷无数，为生傍水村。食鱼多子女，在艇有鸡豚。罾布时能作，渔歌亦未喧。夜来西潦发，笭箵满江门。
归舟得二山鹕喜赋 其一,明末清初,屈大均,二禽泷水至，绝与画眉同。欲得长相唤，须教各一笼。不惊多饮啄，无恨是雌雄。归向吾儿女，绵蛮水竹中。
归舟得二山鹕喜赋 其二,明末清初,屈大均,归舟无所有，祗得二珍禽。与我为闲客，娱人是好音。餐须香米滑，浴贵翠盘深。夜使同笯宿，休伤伉俪心。
不眠,明末清初,屈大均,不眠因落叶，秋为一人声。是夕如闻雁，含风欲过城。闺中砧杵急，陇上稻粱成。蟋蟀催人甚，依依岁暮情。
一夕,明末清初,屈大均,一夕吹人老，萧条苦朔风。雁愁菰米少，蝉恨柳条空。水菽谋偏拙，文章道亦穷。林乌头白尽，待哺意无穷。
客邸 其一,明末清初,屈大均,客里无衣甚，归同妇子寒。老令高卧好，贫使薄游难。丘壑平生在，渔樵一日安。黄花佳色满，人向暮时看。
客邸 其二,明末清初,屈大均,寒蟹已凄急，作夜得秋风。催我林间叶，萧萧落梦中。无衣愁白露，不寐恨边鸿。促织何劳汝，兰闺久已空。
九日,明末清初,屈大均,九日宜长久，嘉辰得几何。贫愁高咏少，老恨远游多。酒以黄花好，羹因紫蟹和。荒沈吾已矣，嵇阮梦相过。
舟夜 其一,明末清初,屈大均,芦花清浅处，鱼食月光寒。吹笛愁鸿雁，惊飞过碧滩。风多须系艇，露少好垂竿。竹里窥人甚，青青白玉盘。
舟夜 其二,明末清初,屈大均,花随鱼上下，时拂钓丝轻。明月每同宿，白鸥如有情。露侵书卷湿，波漾酒杯清。莫掩篷窗卧，秋天半欲明。
庭前,明末清初,屈大均,庭前一梨树，日夕数蝉来。为我作长啸，馀声似有哀。风多时断续，秋尽复徘徊。玄鬓萧萧影，休令落叶催。
从澹翁六叔乞取香柚,明末清初,屈大均,爱尔增城柚，黄时及大冬。霜多催熟早，雨少使香浓。就树须亲摘，成林即素封。畏寒吾不食，持作玉盘供。
过献孟池亭采菊作 其一,明末清初,屈大均,爱尔池亭好，黄花食几枝。口香寒露日，心苦暮秋时。有地开难早，无人落易迟。故园明欲返，吾亦有东篱。
过献孟池亭采菊作 其二,明末清初,屈大均,食叶从春始，花时汎酒多。味因霜气好，香奈露华何。蝉影初辞柳，萤光尚在荷。冬来真菊少，采采好相过。
过献孟池亭采菊作 其三,明末清初,屈大均,开透疑无蕊，花头色更黄。食须寻细朵，簪莫坠寒香。恶湿常依日，宜寒必待霜。凄清当岁暮，不忍说孤芳。
过献孟池亭采菊作 其四,明末清初,屈大均,瓣瓣分虫口，黄黄味最甘。离披芳草外，冷落小亭南。蒂弱多萦石，茎长或过潭。野间怜苦薏，采亦满花篮。
舟暮,明末清初,屈大均,暮行洲渚外，江路苦烟迷。白露不相引，流萤空自低。渔村无浦口，人语似林西。不寐孤篷下，惊心水鸟啼。
赋得山大丹花为大司马留村吴公寿 其一,明末清初,屈大均,不识珊瑚树，多疑是赭桐。纯丹因向日，最劲为含风。烽火柏千干，芙蓉砂一丛。炎方惟有此，可以寿吾公。
赋得山大丹花为大司马留村吴公寿 其二,明末清初,屈大均,珊瑚亦作花，朵朵越王家。太赤才三岁，微黄即九霞。长开无大小，不谢最纷葩。绝似公难老，精含海日华。
赋得山大丹花为大司马留村吴公寿 其三,明末清初,屈大均,谁将铁如意，击碎女珊瑚。散作山丹树，千葩共一趺。如盘皆赤玉，有火是阳珠。公惠嘉名好，千秋照海隅。
绿端砚为严藕渔宫允作 其一,明末清初,屈大均,尽爱端溪紫，曾知绿玉无。光分铜雀瓦，色映石家珠。追琢凭君好，摩娑取自娱。毋贻美人去，博得锦襜褕。
绿端砚为严藕渔宫允作 其二,明末清初,屈大均,一泓池水好，长作鸭头来。蕉叶磨逾出，苔花洗不开。益君金橐物，宜尔玉堂才。并与羊肝紫，香榆作匣回。
绿端砚为严藕渔宫允作 其三,明末清初,屈大均,生长当铜绿，精华日已坚。丝怜黄作里，玉恨紫成烟。眉黛含犹浅，心花吐正鲜。饮池么凤子，毛羽似君妍。
绿端砚为严藕渔宫允作 其四,明末清初,屈大均,亦欲向羚羊，兼金买一方。偏宜赋鹦鹉，更可咏鸳鸯。色并黄裳美，情分碧玉香。不须鸲鹆晕，已比水岩长。
绿端砚为严藕渔宫允作 其五,明末清初,屈大均,自此东西洞，无烦割紫云。青花虽复尔，绿髓不如君。久握成温玉，轻研许翠裙。蕉间天一尺，日夕吐氤氲。
望虎门诸山,明末清初,屈大均,海门山灭没，苍翠似空天。暮去惟馀影，秋来不是烟。瀑高难作响，峰小易成妍。怅望萝衣客，攀松何处边。
沙贝望罗浮,明末清初,屈大均,诸峰看渐近，最小是麻姑。雨过云衣乱，风吹镜影无。水分双岳势，云作万松图。忆向华台去，秋林一杖孤。
新婚诗为献孟作 其一,明末清初,屈大均,之子求婚媾，长歌美女篇。成言过十稔，乃字又三年。展转干戈后，艰难玉帛前。蹇修予最早，月已百馀圆。
新婚诗为献孟作 其二,明末清初,屈大均,辛苦成凫藻，迟回得兔丝。天留琴瑟好，人与凤凰宜。鲍女仙难学，兰香笑不知。莫教衣不著，已及散花时。
新婚诗为献孟作 其三,明末清初,屈大均,一曲东湖水，妆楼俯碧波。翻愁飞雪就，不奈玉箫何。烽火珊瑚树，车轮蛱蝶罗。双飞谁不羡，凤嗉正相和。
新婚诗为献孟作 其四,明末清初,屈大均,曲逆长贫日，淳于始赘时。滑稽才士口，姣丽献侯姿。凤鸟媒虽拙，熊罴梦未迟。为君频缓带，明岁菊花期。
咏汉高祖 其一,明末清初,屈大均,啸命群雄易，屠沽起汉家。蛇分芒砀泽，龙死博浪沙。五载成黄屋，三分尚翠华。遗臣精爽在，愿作寝园花。
咏汉高祖 其二,明末清初,屈大均,一代真汤武，功高古圣王。大风开日月，长剑破鸿荒。赤帝天宗子，黄龙汉故乡。千秋谁得似，烈烈我高皇。
赋寿周君,明末清初,屈大均,幕府才贤盛，将军礼数优。龙骧君不弃，燕喜日相求。绿玉抽蒲草，丹砂结石榴。华筵开午日，为寿尽应刘。
赠黎大 其一,明末清初,屈大均,之子板桥边，园居乐志偏。斜沿蓼涌水，尽作荔支田。酒郁青霞意，花娱白发年。莲须高阁在，多使父书传。
赠黎大 其二,明末清初,屈大均,不是芭蕉叶，安知秋有声。潇潇似疏雨，一夕满江城。重似天边雁，能凄人外情。愁开一尊酒，为子到天明。
送严藕渔宫允还梁溪 其一,明末清初,屈大均,宫允清华日，依然大布衣。敖知方朔是，狂觉子陵非。太液多泉水，瀛台有钓矶。此中依隐好，肯即故山归。
送严藕渔宫允还梁溪 其二,明末清初,屈大均,珥笔蓬莱久，三年接御屏。人如若耶月，客是富春星。莫恨蛾眉短，须愁兰佩馨。金螭东畔立，可许一沉冥。
送严藕渔宫允还梁溪 其三,明末清初,屈大均,作客来南海，迢遥别禁闱。平生紫芝草，不愧一当归。吴米冬舂白，湘鱼春鲙肥。停舟待丹荔，未可片帆飞。
送严藕渔宫允还梁溪 其四,明末清初,屈大均,辞翰工无敌，惭予非赏音。无能师笔势，不敢说文心。团扇书难得，生绡乞至今。萧萧一水石，珍重比云林。
送严藕渔宫允还梁溪 其五,明末清初,屈大均,汝与鸳湖客，工为南宋词。诗人多莫及，后辈有馀师。旧曲惊双绝，新声妙一时。小红低唱者，休被内家知。
送严藕渔宫允还梁溪 其六,明末清初,屈大均,君家富山水，阳羡接吴阊。莼菜三秋美，鲈鱼一代香。清辞惠泉似，至味岕茶长。自浣端溪砚，临流日几芳。
送严藕渔宫允还梁溪 其七,明末清初,屈大均,与雁辞炎海，翩翩奈尔何。鹧鸪留客甚，杨柳系人多。异日梁溪曲，同谁渔父歌。锡山泉最好，春酿寄岩阿。
送严藕渔宫允还梁溪 其八,明末清初,屈大均,日南无月令，秋菊向春开。嗟尔采芳客，花时鼓棹回。金装殊未满，香浦好重来。父老看持节，雍雍陆贾才。
寿季母唐夫人,明末清初,屈大均,作令罗浮下，而夫鲍靓贤。留丹与妻子，食作地行仙。蛱蝶麻姑物，梅花玉女泉。凤雏能孝养，文采更翩翩。
送徐道冲 其一,明末清初,屈大均,君为名父子，词藻又徐家。一吐珊瑚笔，江郎不见花。来分珠海月，复有玉山霞。相送新州去，离支满古槎。
送徐道冲 其二,明末清初,屈大均,忆在鸳湖曲，君才十四龄。一朝齐老凤，几日掩香泾。以我长相望，而翁使者星。秋来能度岭，先问一沉冥。
宿槟榔塘,明末清初,屈大均,未夕江干宿，凉惊落叶新。白鸥如识我，萤火亦依人。月湿非关雨，沙乾欲作尘。戍楼催早起，吹角一声频。
舟入永安县作 其一,明末清初,屈大均,舟行苦清浅，牵人万峰云。水向双琴合，山从两髻分。秋溪凉更早，野菊晚逾芬。一路皆丹嶂，嘉名人不闻。
舟入永安县作 其二,明末清初,屈大均,最好梅花嶂，峰峰有一源。山家多近水，古木即成村。妇子知何世，牛羊亦自尊。舟轻行反缓，为爱瀑声喧。
入秋乡江作 其一,明末清初,屈大均,欲雨水风起，白云吹满船。秋乡多落叶，一半逐流泉。白鸟一溪影，人家几处烟。片帆平岭过，惊起鹧鸪眠。
入秋乡江作 其二,明末清初,屈大均,秋乡江口入，一路有秋香。花以无名好，兰因不采长。山晴云始白，林暮月初黄。竟夕凭双棹，依依水鸟旁。
次义容江口作,明末清初,屈大均,潇潇江口雨，声向梦中寒。一夕同征雁，沙边宿未安。泪将枫叶满，愁作落花看。白首离居尽，孤琴不忍弹。
自蓝塘至秋乡江口作,明末清初,屈大均,滩声暮更急，风外亦潺湲。是夕兼微雨，吹泉满四山。舟随初月引，梦向故林还。白鹭时相笑，君闲亦未闲。
望永安县诸山,明末清初,屈大均,紫帘将白叶，双嶂隐藤萝。欲雨阴霞起，先秋暑气过。水嫌琴口小，山爱髻鬟多。明上乌禽岭，当如瀑布何。
自林田至桥田作,明末清初,屈大均,谷里茅茨少，人烟各一峰。林多惟筱荡，花小亦芙蓉。家有翻车水，门多偃盖松。山田反肥沃，此地最宜农。
宿宽清溪作,明末清初,屈大均,人家围水竹，溪响一车风。鹿迹春泥满，蝉声暮雨空。夫耕青草外，妇汲白云中。鸡黍能留客，欢然话岁丰。
度鹿母嶂作,明末清初,屈大均,潮来山气盛，雾湿未成云。虫响千峰合，禽声两岸分。野香知火粒，林影识花裙。麋鹿平生友，何因不入群。
观神江诸水作,明末清初,屈大均,细雨溪流发，声含万壑风。瀑花将落叶，天半洒秋空。往日庐云上，诸峰布水同。玉川三叠雪，更在梦魂中。
度大小蚺蛇岭作,明末清初,屈大均,云际一江小，飞流直到城。穿林时见影，出谷乍无声。舟逐千峰转，篙愁一石迎。苍松最深处，烟火未分明。
下田渴泷,明末清初,屈大均,舟从万峰落，势似一泉飞。片石含风雨，孤帆隐翠微。畲田随处有，水碓不曾稀。采笋多徭女，提筐谷口归。
白溪,明末清初,屈大均,一路玩流水，秋溪又白溪。时时随瀑布，穿过白云西。山翠日三浴，林猿秋一啼。清凉漱冰雪，得性此幽栖。
苦竹派道中,明末清初,屈大均,田随山曲折，处处水泉飞。车响知溪急，畲高识土肥。禾垂将吐穗，莲落尚留衣。竹笋从人取，青青满翠微。
赠永安张明府 其一,明末清初,屈大均,文采将军胄，知交踰十年。何期桑梓地，遂得令公贤。岂弟多新政，精微有内篇。讼庭闲坐啸，声入数峰烟。
赠永安张明府 其二,明末清初,屈大均,爱尔江名好，南琴与北琴。弦歌宜此地，雅颂有知音。鲍靓神仙事，文翁教化心。异时循吏传，名向汉京寻。
繇来曲 其一,明末清初,屈大均,繇来巫峡女，本是楚山云。十二碧溪里，何峰不似君。朝朝香彷佛，暮暮梦氤氲。玉佩难要结，入神道自分。
繇来曲 其二,明末清初,屈大均,霜鬓欲成丝，多因生别离。无情是瑶瑟，未及曲终时。魂梦满三楚，云山纷九疑。天边无限树，总是一相思。
繇来曲 其三,明末清初,屈大均,猿啸有时断，其如溪水声。潺湲将客泪，日夜向江城。一自美人别，三逢秋雁征。寄书无处所，肠断玉琴情。
繇来曲 其四,明末清初,屈大均,江皋休怅望，烟树最迷人。彼美如秋水，相思在白蘋。彩云一以化，香草更无春。白首多哀怨，无端为雒神。
蝉 其一,明末清初,屈大均,萧萧木已落，玄鬓早惊霜。为我啸明月，临风殊未央。夜因双响寂，秋以一声凉。幸有高梧在，相留到夕阳。
蝉 其二,明末清初,屈大均,吟向无人处，初如落叶声。频将流水引，写出素琴情。凉露有馀饮，空林多所惊。不因天籁好，高洁可谁名。
蝉 其三,明末清初,屈大均,羽化因风露，蜉蝣汝亦仙。一声答长啸，飞向未寒前。落叶一相送，馀音谁为传。开琴理秋思，彷佛古槐边。
答梁陈李三子见过沙亭观穫之作,明末清初,屈大均,秋分三日后，我稼早黏收。之子过场圃，相将庆满篝。钩镰那有暇，鸡黍未多留。辱赠诗篇好，知予石户谋。
蟹 其一,明末清初,屈大均,蟹逐咸头上，渔人网不稀。未衔禾穗罢，又食稻孙肥。买去菱塘海，烹来荔子矶。就中膏满者，持半奉慈闱。
蟹 其二,明末清初,屈大均,凤尾多鱼醢，烝雏并上盘。闺人馂夕膳，稚子佐朝餐。冬食宜鲜羽，春煎贵玉兰。蟹黄随月满，下酒有馀欢。
儿喜 其一,明末清初,屈大均,儿喜何为者，姨娘送酒来。频呼香线女，尽洗白椰杯。六子歌声发，双鬟舞袖开。堂前皆角髻，争戴一花梅。
儿喜 其二,明末清初,屈大均,儿喜何为者，盈樽是荔浆。三杯先祖母，一酌满仙香。花发春初暖，莺啼日正长。大欢陶令子，扶上读书床。
儿喜 其三,明末清初,屈大均,儿喜何为者，金杯各入唇。竞将膏蟹好，来送肉芝春。橘子香盈袖，桃花落满身。却嫌多笑语，喧动北堂亲。
赠金陵某子,明末清初,屈大均,人是六朝馀，秦淮水际居。能为南越客，定著大中书。作赋无吾党，为邻必太初。逍遥无不可，门有巨溟鱼。
食柑,明末清初,屈大均,黄苞披未已，素手授甘多。齿怯霜华冷，皮怜玉味和。珍消骚客颂，香解美人酡。摘得横枝好，频乘大雪过。
葵,明末清初,屈大均,有美北园菜，冬葵最晚彫。暖多晞日叶，寒少负霜条。静里香亲摘，斋时味手调。年年勤抱瓮，灌溉及禾苗。
鲥鱼,明末清初,屈大均,终岁鲥鱼有，渔人网不稀。江南当夏美，岭外入秋肥。花靥银鳞作，冰盘玉箸挥。家人工斫鲙，不遣酒杯违。
山行,明末清初,屈大均,女萝低拂客，一半在松枝。鸟道穿花细，蝉声出水悲。斗歌溪女早，争宿野人迟。叶落多萧瑟，秋声不自持。
读吴汉槎秋笳集有作 其一,明末清初,屈大均,吴江词赋客，谪戍自丁年。泪渍松花月，愁深粟末烟。东随射鱼部，北尽落雕天。弟子多蒙古，人称教习贤。
读吴汉槎秋笳集有作 其二,明末清初,屈大均,黄鹄歌声苦，何殊汉细君。蛾眉抛白草，凤翮堕青云。肉酪调斋饭，毛毡制战裙。雪花如掌大，持打皂雕群。
读吴汉槎秋笳集有作 其三,明末清初,屈大均,戍边同妇子，耕得橐驼深。白碱含霜冻，黄沙捲日阴。柳间烹野马，椵下掘人蔘。于靬多沾赐，牛羊一片心。
读吴汉槎秋笳集有作 其四,明末清初,屈大均,南望是辽东，穹庐接混同。雕翎铺屋白，马乳点茶红。夜夜哀笳里，年年大帐中。诗篇传种落，尽道汉儿工。
读吴汉槎秋笳集有作 其五,明末清初,屈大均,忽因长白赋，生得入榆关。都尉频挥涕，丁零亦惨颜。未曾埋雪窖，不必示刀环。三百胡笳弄，都归怨曲间。
读吴汉槎秋笳集有作 其六,明末清初,屈大均,乌龙嗟久戍，白鹤忽来归。马湩阏氏酒，鱼皮鞑子衣。髡钳同蔡伯，涕泪似明妃。不尽边秋曲，声同笳吹飞。
读吴汉槎秋笳集有作 其七,明末清初,屈大均,未共黄榆老，容颜似夕晖。虽同翁主嫁，亦逐子卿归。捲叶抛胡管，裁花著汉衣。喜无青草冢，寂寞在金微。
读吴汉槎秋笳集有作 其八,明末清初,屈大均,才子多无命，如君亦有时。千金生骏马，百琲重文姬。筚篥羌人曲，琵琶汉代辞。何如君乐府，三复不胜悲。
读吴汉槎秋笳集有作 其九,明末清初,屈大均,庾鲍才华在，初唐汝更新。梅花金管女，木叶铁衣人。一别鲈香水，重看凤阙春。故园知己得，勿复怨沉沦。
采药,明末清初,屈大均,采药复何事，持筐入翠微。平生多远志，白首未当归。露湿花粘足，云乾月在衣。蝉声与流水，自喜赏音希。
雨大,明末清初,屈大均,雨大新成水，浑流满稻田。沙痕微出草，野色淡含烟。蜂食花须落，莺飞柳带牵。人家新笋好，一一煮鱼鲜。
荷叶 其一,明末清初,屈大均,水冷钱难大，田田未直荷。须知花太少，总为叶偏多。笋嫩鱼休食，茎疏鹭好过。池吹香气满，奈尔惠风何。
荷叶 其二,明末清初,屈大均,出水同菱叶，参差点镜心。鱼穿无大小，鹭立有浮沉。雨过珠难驻，风来香易侵。频令溪女爱，色比翠裙深。
荷叶 其三,明末清初,屈大均,似欲随波去，风吹渐满塘。下穿芦笋小，上拂柳丝长。舒卷多乘夜，芬馨为向阳。持来供枕簟，一夏足清凉。
金鱼,明末清初,屈大均,鱼好怜虾尾，金红更上鳞。双双初咬子，一一不惊人。荷小无藏处，菱多亦碍身。月光为饮食，夜半出青蘋。
蚕熟,明末清初,屈大均,蚕熟暮春时，多眠益有丝。病教挑锦少，愁使织缣迟。乳燕方衔药，凉蝉又噪枝。笼间娇鸟小，与尔一相思。
蝉 其一,明末清初,屈大均,萧萧枫叶外，秋逐一声来。是日兼鸿雁，含风到越台。浮云时踯躅，落月亦徘徊。啸父知君是，相留傍酒杯。
蝉 其二,明末清初,屈大均,风露谁争汝，清泠一夏过。声含秋气早，影逐柳阴多。未化惟香蜕，无心即太和。夜分犹嘒嘒，凉籁满藤萝。
听莺 其一,明末清初,屈大均,不分春归早，流莺听欲无。清和三月过，风景一人殊。音湿因香雨，愁深似绿芜。山公催上马，醉遣数花扶。
听莺 其二,明末清初,屈大均,花间一两啭，飞入柳阴无。但使春声在，何妨物候殊。含樱过曲沼，捎蝶向平芜。醉为绵蛮甚，公归绿玉扶。
新篁 其一,明末清初,屈大均,粉箨春初解，风多压向西。阴生双野岸，绿杀一花溪。笋迸云根乱，梢横水影低。青光教斫取，诗向腻香题。
新篁 其二,明末清初,屈大均,到梢犹抱箨，不厌出林长。笋乱愁侵砌，根多恐过墙。钓须竿拂月，冠要箬含霜。老有龙钟节，为簪更未央。
荔枝 其一,明末清初,屈大均,鹊向离枝喜，纷纷子熟时。衔愁双玉重，啄恐一珠迟。蝙蝠香先得，鸳鸯影不离。壳红浮水满，持作落花嬉。
荔枝 其二,明末清初,屈大均,蝉声催尽熟，黑叶影离离。买恨穿钱少，餐嫌辟谷迟。美先留小核，寒更浴香肌。挂绿无多子，盘中但水枝。
木槿 其一,明末清初,屈大均,受色朱天好，长含灼灼晖。移从君子国，袭作美人衣。红燥因晴久，香濡恐露晞。朝华多丽赋，亦欲继羊徽。
木槿 其二,明末清初,屈大均,舜华难与久，每恐美人非。好日嗟无及，香车愿不违。红葩餐未忍，紫蒂摘休稀。为与衣如雪，蜉蝣生意微。
佛桑花 其一,明末清初,屈大均,玉瓶多丽朵，人插佛桑稀。一日同朱槿，荣华亦有归。颜红能爱老，粉白未伤肥。儿女尤栽汝，家家映竹扉。
佛桑花 其二,明末清初,屈大均,烧空嫌太赤，朵朵似明晖。荣落须臾事，争开亦未非。簪令云髻艳，食使玉颜肥。一夏光篱障，因君日掩扉。
玉簪花 其一,明末清初,屈大均,绾髻花宜汝，新簪露不胜。那教香玉坠，自有腻云承。赠去愁恩重，擎来恐冷凝。未开名绝似，赢得美人称。
玉簪花 其二,明末清初,屈大均,不愁簪鬓后，玉重腻难胜。朵朵如镂雪，茎茎似插冰。暮嫌风半吐，朝爱露全凝。自向臣冠挂，频来好色称。
茉莉 其一,明末清初,屈大均,兰云相掩映，一朵辟炎蒸。香吐玲珑雪，光含绰约冰。包同萱草带，贯共素馨绳。女爱花梳甚，残时尚不胜。
茉莉 其二,明末清初,屈大均,佳人销夏物，一朵有馀冰。小摘香奁满，多簪宝髻胜。薰嫌兰气烈，养爱水光澄。入茗凌朝好，瓯中泡紫菱。
夹竹桃 其一,明末清初,屈大均,叶作筼筜好，蓁蓁也不如。花犹之子在，红正欲归初。况有檀栾节，看同绿玉疏。彼秾无此美，羡杀武陵渔。
夹竹桃 其二,明末清初,屈大均,似嫌花少好，夹竹使扶疏。节肯含春粉，枝应亚玉除。雨怜开未淡，风恐落无馀。露井持相比，夭夭定不如。
赋得池上萍 其一,明末清初,屈大均,自向寒塘上，浮游得此生。无根风亦起，有实日终明。花落鱼兼唼，荷穿鹭独行。随波吾亦尔，弱卉最关情。
赋得池上萍 其二,明末清初,屈大均,菱根犹自植，嗟尔最孤生。飘荡虽无意，留连亦有情。自知蘋菜味，人识水华名。绿乱兰池影，鸳鸯昭不明。
莲,明末清初,屈大均,栽红贪取藕，十里白莲稀。叶乱田田影，花飘处处衣。冰含香子脆，露作蕊珠肥。不遣姬人摘，防惊水翠飞。
藕,明末清初,屈大均,白莲尤好藕，况出半塘西。化液同琼屑，含消在瓠犀。节疏冰易折，丝乱玉难齐。为爱甘腴甚，朝朝踏紫泥。
菱,明末清初,屈大均,一枝先藕白，两角复菱红。剥雪春葱冷，含冰玉齿融。花光长在镜，蔓影亦浮空。日夕晶盘满，寒泉浸灌中。
画松,明末清初,屈大均,似带黄山雪，苍苍五鬣姿。卧龙馀尔在，化石亦吾师。雨欲生鹅素，风先动兔丝。毕宏微渲染，神妙至今疑。
送焦君还三原 其一,明末清初,屈大均,每见西秦客，三原更系情。况逢焦御史，子姓最知名。瓜葛因忠烈，金兰托友生。匆匆相别去，樽酒且同倾。
送焦君还三原 其二,明末清初,屈大均,南北双城起，梨香酝万家。郑公渠畔柳，薄后庙前花。归趁三春好，休惊两鬓华。为将西望意，传与大琵琶。
送余君,明末清初,屈大均,九成台下水，最是武溪深。送尔广陵返，潺湲一片心。承欢南越物，起舞白华吟。我友邗江满，殷勤为寄音。
送人往长白山 其一,明末清初,屈大均,雪使山长白，冰消作四江。人参三百里，貂鼠一千双。汝去神池上，潺湲弄石淙。苍苍椵树好，应驻碧油幢。
送人往长白山 其二,明末清初,屈大均,秋初已冰雪，冻解百泉侵。北接乌龙阔，南连鸭绿深。君求白驼鹿，应向黑松林。肃慎有遗矢，还从云际寻。
题海宁女子李因画鹰,明末清初,屈大均,谁家纤手好，写出角鹰真。侧目无馀鸟，愁胡绝似人。奇毛横朔漠，杀气动秋旻。不道鲜飙起，飞飏出墨神。
江边独酌有作,明末清初,屈大均,水鹭看人醉，风花逐客狂。蟹嫌双跪少，鲈爱四腮香。无用惟才笔，多情是酒乡。六旬犹处子，华首胜红妆。
嘉鱼 其一,明末清初,屈大均,峡口嘉鱼少，多生大小湘。天寒方出水，味好为餐霜。丙穴冬春异，辛盘旦夕香。无人来汕汕，南有是羚羊。
嘉鱼 其二,明末清初,屈大均,鲈香争似汝，作鲙称金盘。肉映苔花嫩，膏含石乳寒。笑从诸女买，愁祗一人餐。尺素那能寄，鳞鳞出峡难。
新月 其一,明末清初,屈大均,新蛾长复长，画出天中央。且莫清光满，频含白露凉。愁生牛女夕，梦绕翠楼旁。一缕从银汉，蛛丝萦断肠。
新月 其二,明末清初,屈大均,新蛾繊复繊，解画是冰蟾。镜未开朱阁，钩先挂翠帘。花怜香细点，云爱粉微沾。为学唐宫样，依依看不厌。
赠徐明府,明末清初,屈大均,自君来乳哺，人爹始兴王。水火从今免，慈威正未央。芳华山县满，碧草讼庭长。已有徐公美，还多荀令香。
送人出关,明末清初,屈大均,一出悽惶岭，辽西总是山。柳分蒙古界，花合武宁关。去国身虽老，忧边意未闲。风霜殊惨淡，莫令损容颜。
蟹,明末清初,屈大均,今年咸上早，膏蟹满江波。价比鱼虾贱，餐如口腹何。方肥频作蜕，未熟已衔禾。螯跪分儿女，无令暴弃多。
王观察招食嘉鱼率赋兼以为别 其一,明末清初,屈大均,诗人歌式燕，最重是嘉鱼。罩汕欢多有，鲿鲨叹不如。宁期晋康水，亦似沔南渔。出穴当冬始，分君玉馔馀。
王观察招食嘉鱼率赋兼以为别 其二,明末清初,屈大均,南有谁知汝，来从大小湘。金盘频作鲙，玉箸尽含香。饮燕嗟难再，离忧正未央。何当临丙穴，更与使君尝。
王观察招食嘉鱼率赋兼以为别 其三,明末清初,屈大均,此度嘉鱼会，衔觞泪欲挥。鳟鲂留未得，蒲藻更何依。异日相思甚，休将尺素违。一双凭锦水，春饮乳泉肥。
题华不亭,明末清初,屈大均,却恨多莲叶，田田不见鱼。镜开云影外，珠泻月光馀。雨滑休扶杖，风凉且枕书。爱君亭子好，绝似水中居。
题画,明末清初,屈大均,古木最多处，茆茨知甚凉。秋蝉定无数，声似碧溪长。未叶山已绿，无花野亦香。如何图画里，有此白云乡。
细饮,明末清初,屈大均,香醪须细饮，莫遽玉杯空。花片沾唇好，梨浆沁齿同。长酣应少德，薄醉即多功。一斗能弥月，那教美禄终。
送云君,明末清初,屈大均,五侯老宾客，汝亦汉君卿。此去京华道，应高游侠名。关城穿夏口，朔塞出宣平。为谒吴开府，将予企望情。
秋声,明末清初,屈大均,秋声乱庭树，片雨助萧森。山晓气初爽，溪晴寒已深。虚无茅屋火，断绩石床琴。古调谁相和，含风蝉一林。
病起,明末清初,屈大均,病得秋风起，悲凉生白头。渐消磨剑力，长抱著书愁。寒鸟空相命，孤云岂有求。又亡椎髻妇，谁与伴黔娄。
滂沱,明末清初,屈大均,滂沱因贱子，涕泪作秋霖。后土呼何及，皇天哭至今。悲风相激烈，落木为萧森。薄暮云泉外，哀猿何处林。
乍晴,明末清初,屈大均,天晴晴未定，秋在积阴中。雨决银河尽，雷收铁飓空。朝餐香小菽，夕卧冷焦桐。几席愁沾湿，移书累女童。
昨夕 其一,明末清初,屈大均,昨夕凉风至，秋因片雨深。一天新涕泪，万里旧愁心。呜咽野猿啸，潺湲流水音。无人传苦调，一一入清琴。
昨夕 其二,明末清初,屈大均,秋声一二叶，已似暮猿吟。况复含风雨，弥令多苦音。愁当松户月，忍弄石堂琴。香绝无人处，幽兰知此心。
过黎氏山馆作,明末清初,屈大均,主人梧柳好，来为听鸣蝉。引响随溪水，流音入碧天。冷分清露饮，香拥落花眠。招乎松间月，娟娟出暮烟。
七夕前三日粟园小集分赋得东字朝字 其一,明末清初,屈大均,生明才七夕，已盼绛河东。三日先乌鹊，双星即紫虹。应须瓜果待，莫遣酒尊空。爱尔池亭好，披襟纳晚风。
七夕前三日粟园小集分赋得东字朝字 其二,明末清初,屈大均,黄姑频七夕，白帝始三朝。令节开针缕，佳期望斗杓。迎凉风乍至，送暑雨初消。月出楼西角，催吹紫玉箫。
以相思子喂相思与公漪声远分赋得思字 其一,明末清初,屈大均,珍禽与红豆，总是一相思。啄取珊瑚粒，弥令伤别离。无情清泪化，有恨美人知。玉手劳亲饲，愁卿记曲迟。
以相思子喂相思与公漪声远分赋得思字 其二,明末清初,屈大均,相思最小鸟，终日食相思。共命迦陵似，同心珠树知。香衔红的的，冷宿碧枝枝。多谢琼闺意，殷勤饥渴时。
幺凤还 其一,明末清初,屈大均,七夕今何夕，穿针笑未闲。画楼兼有喜，幺凤得生还。影挂红帘外，香收绿翅间。美人依旧主，得意任回环。
幺凤还 其二,明末清初,屈大均,两日辞仙掌，含愁似忆家。珠应归石氏，凤本出桐华。绿衬千重萼，丹凝一片砂。儿童怜爱甚，只恐损纷葩。
幺凤还 其三,明末清初,屈大均,三寸罗浮凤，仙灵一化身。细微丹穴族，娇小绿衣人。昔在梅花国，今为绣阁珍。复归纤手上，香稻使情新。
幺凤还 其四,明末清初,屈大均,婆娑长膝下，君正弄雏时。毛羽非黄里，衣裳岂绿丝。少供红豆子，多挂白华枝。忍夺香闺好，教他忆别离。
代泛亭坐月次白真人韵,明末清初,屈大均,今宵湖上月，不向镜中看。爱此高亭好，秋光一倍寒。微茫若烟雨，清浅似沙滩。倡和仙灵接，从公此最欢。
林下,明末清初,屈大均,林下风流在，多能尽不如。桃花曹氏画，萱草薛涛书。扇作乘鸾罢，裙裁化蝶馀。墨香多素练，丽句数行疏。
秋日学书作 其一,明末清初,屈大均,草堂无事极，风日正清泠。一笔为芝草，双钩作道经。柳衰枝更翠，荷老叶逾馨。墨妙宜秋爽，淋漓写素屏。
秋日学书作 其二,明末清初,屈大均,伯英高尚客，弟子草书多。卷练龙蛇起，挥毫风雨过。神明真圣者，变化奈君何。如漆韦家墨，临池日几螺。
赠相士万君 其一,明末清初,屈大均,相人唐举在，言我必期颐。鸿鹄将横绝，熊罴更得时。君虽游戏语，自可帝王师。待到杖朝曰，来看鸾鹤姿。
赠相士万君 其二,明末清初,屈大均,但得长华发，吾生已有馀。武公思好学，伏胜欲传书。枯瘁非衰甚，清高每晏如。君言遇九十，应更惜居诸。
奉寄桂林汪别驾晋贤 其一,明末清初,屈大均,美人桂林在，何以报琅玕。持此青天月，为予白玉盘。光含清露湿，影吐淡云寒。安得如蟾兔，相依玉树端。
奉寄桂林汪别驾晋贤 其二,明末清初,屈大均,山水建陵好，曾游溯碧湘。岂知新别驾，即是古王祥。孝友先为政，声名早有香。吕虔应赖汝，复作股肱良。
奉寄桂林汪别驾晋贤 其三,明末清初,屈大均,独秀纷苍翠，城楼势半衔。定同颜太守，复有读书岩。野日开潭镜，天风起石帆。苍苍虞帝庙，更为植松杉。
奉寄桂林汪别驾晋贤 其四,明末清初,屈大均,西瓯元半裸，风俗尚巢居。文献虽云少，春秋亦有书。嵇公笺草木，范氏疏虫鱼。更作图经补，闲乘坐啸馀。
奉寄桂林汪别驾晋贤 其五,明末清初,屈大均,文雅早相知，交深未见时。如何同骆越，尚复阻湘漓。昔系桐乡梦，今抽桂水思。始安多美酒，将作暮秋期。
送汪君复往桂林 其一,明末清初,屈大均,西上从阳朔，沿洄桂水南。青罗无数带，碧玉几重簪。帝驭风门接，仙书石洞探。磨厓多处所，百仞拂烟岚。
送汪君复往桂林 其二,明末清初,屈大均,所思不相见，南北似漓湘。不是来双鲤，安知在一方。君归盘石上，更取素琴张。写我怀仙曲，声含秋水长。
菊 其一,明末清初,屈大均,一从篱下采，黄菊属陶公。朵朵无怀氏，枝枝太古风。香沾纱帻润，光映玉杯空。大雪开逾盛，同心梅与同。
菊 其二,明末清初,屈大均,芬芳怜野薏，不必菊花真。泪忆分甘母，情牵共苦人。一生长抱节，九日益伤神。搔首无多发，吾衰为不辰。
菊 其三,明末清初,屈大均,清高是女华，生长出陶家。欲泛无名酒，长餐当紫霞。敢期华发变，但愿大年加。华尽还羹叶，神仙未有涯。
菊 其四,明末清初,屈大均,重九已嘉名，秋华况日精。纷葩非众草，服食是平生。蠲疾凭金药，忘忧仗玉英。当年朱孺子，于尔得仙成。
菊 其五,明末清初,屈大均,霜催苞蕊熟，未吐已芬芳。不忍同秋草，惟知媚夕阳。粉多嫌太白，金重爱纯黄。朵朵从篱落，谁争处士香。
尹君七十又一生日赠之 其一,明末清初,屈大均,故人无几在，今子幸长年。菊老香逾烈，松寒节益坚。世人多服食，吾道岂神仙。日夕壶觞满，羲皇枕席边。
尹君七十又一生日赠之 其二,明末清初,屈大均,养寿知多术，长生亦尹洪。但能生肉角，不必更方瞳。种药先蔘草，餐花及桂丛。长予才五岁，早晚古稀同。
尹君七十又一生日赠之 其三,明末清初,屈大均,老友真难得，其如相见希。已能三叟似，未即四翁非。野鹿曾忘世，江鸥亦息机。年年花发候，貌与玉兰肥。
尹君七十又一生日赠之 其四,明末清初,屈大均,生香薰梦寐，清绝暮年心。竹扫长空影，松流太古音。老人峰在户，渔父楫穿林。与我携春酒，珊瑚洲外寻。
梁君以重阳生日赠之 其一,明末清初,屈大均,陶公爱重九，此日向东篱。好是登高节，欢闻堕地时。黄花知益寿，绿鬓恐成丝。不惑君能否，方强学未迟。
梁君以重阳生日赠之 其二,明末清初,屈大均,春秋佳日多，重九亦清和。令节频生汝，华年奈去何。绿尊知满饮，乌帽定狂歌。未得曾相识，遥怜在薜萝。
灵谷寺,明末清初,屈大均,往日出门去，萧森十里松。梅花因太祖，香水自神龙。烟雨宫城暗，莓苔辇路封。兴亡无限恨，消得一声钟。
西樵,明末清初,屈大均,几处飞崖断，因松作一桥。风多长化水，雨小亦生潮。垂钓来红女，牵舟上紫霄。年年茶笋候，人竞入西樵。
西樵大雨同雪公往碧玉洞观瀑布,明末清初,屈大均,骤雨惊林壑，开门落叶纷。遥知东瀑布，澎湃下重云。破壁虹蜺出，随风珠玉分。萝衣沾湿尽，援引赖夫君。
京江舟中望金焦二山作,明末清初,屈大均,一水分京口，双峰作海门。潮蒸寒日气，天插白云根。十里钟声接，中流塔影奔。茫茫吴楚恨，呜咽与谁论。
宁陵道中赠梵公,明末清初,屈大均,黄河犹未渡，怅望雨纷纷。久客亲形影，长征厌水云。村荒难乞食，日暮易离群。何夜嵩阳寺，疏钟定里闻。
重赋梅花为陈伯子寿,明末清初,屈大均,两度梅花发，相将紫塞看。移来浮峤月，为尔不知寒。积雪含春色，微风落玉盘。平生无可赠，惟有此琅玕。
读白堂词选作,明末清初,屈大均,南国伤风雅，诗亡但有词。草堂多作者，北宋复今时。才子兼能选，风流亦可师。定知徐孝穆，更与玉台期。
和杜二雪中入潼谷作,明末清初,屈大均,泥深潼谷路，人马滑难行。雪以河形失，冰将岳势平。当关非汉将，践华是秦城。白帝祠前宿，愁君永夜情。
夜集焦将军宅作,明末清初,屈大均,白发奈春何，红颜塞上多。迎来纷宝马，舞去得花罗。丝管沉明月，壶觞起绿波。将军饶逸兴，天晓恋鸣珂。
步出虎山桥作,明末清初,屈大均,二汇太湖通，桥横玉镜中。云光晴在水，雪气冷含风。鹭下多盘石，乌啼只故宫。花开先柳叶，斟酌白还红。
题梅村集,明末清初,屈大均,七字初唐好，司成变化中。自兼长庆体，先赋永和宫。事补先朝史，声高列国风。遗音在流水，洄溯意无穷。
夜坐蔡五玉得斋作,明末清初,屈大均,平生此清夜，不负白云钟。世事馀明月，天心但碧峰。微言因酒发，薄梦与花逢。隐几谁能似，人间一老龙。
初夏集蔡氏园池作,明末清初,屈大均,江南樱笋会，最重是清和。柳色全欺酒，花光半染波。白鸥人事少，黄鸟友声多。芍药劳相赠，情如欲别何。
秦淮观水涨作,明末清初,屈大均,春尽流方满，微茫接凤台。黄因山雨发，青是海潮来。野泪犹洋溢，天河未草莱。年年凫雁意，太液望重开。
题怒吴楼 其一,明末清初,屈大均,一片吞吴气，风涛共不平。天门高庙貌，江左畏神明。正统还先主，偏安亦汉京。仲谋真国贼，遗恨是连营。
题怒吴楼 其二,明末清初,屈大均,绝代髯超逸，名高季汉书。千秋犹讨贼，百战未宁居。豚犬魂安在，蛟龙气有馀。东吴尤可怒，乘势窃皇舆。
题怒吴楼 其三,明末清初,屈大均,辛苦兴王业，春秋义最深。三分先帝泪，六出武侯心。汉月光犹昨，江涛怒至今。楼高横采石，战气日阴森。
蔡五携尊过江东门寓轩,明末清初,屈大均,繇来江左客，第五最知名。青岁偏闻道，丹砂亦寄情。行携春酒美，坐爱夕堂清。罂粟花枝下，欢看稚子迎。
菊,明末清初,屈大均,黄菊丛丛发，贫家有好秋。叶兼慈母馔，花为故人留。不幸成高节，无端致白头。年年迟春意，因尔一忘忧。
岭梅,明末清初,屈大均,岭梅冬已发，香总在南枝。霜共黄花湿，风兼绛叶吹。虽寒无雪覆，即早有莺窥。隔岁春光满，江南殊未知。
七夕娄门舟中有怀,明末清初,屈大均,年年牛女夕，江上起相思。天上犹难见，人间讵可期。泪浮银汉满，歌送玉杯迟。一片娄东水，含愁无尽时。
故人,明末清初,屈大均,故人惟五老，长在匡庐山。笑我十年去，无成终不还。玉川飞瀑上，金竹大坪间。两处堪栖止，浮云且自闲。
哀殇 其一,明末清初,屈大均,母魄藏梅子，儿魂在上河。荆吴千里隔，风雨两秋过。梦以黄泉好，情当白首多。高堂知此信，沾洒更如何。
哀殇 其二,明末清初,屈大均,无母谁怜汝，酸啼绝乳时。提携劳二妾，丧乱苦孤儿。大别魂来抱，长干骨未持。归舟多涕泪，总为两坟悲。
湖口守风作 其一,明末清初,屈大均,舟自秦淮发，江行岁欲除。一风起彭蠡，十日望匡庐。身在因闻道，途穷为著书。妻孥纷涕泪，食尽有湖鱼。
湖口守风作 其二,明末清初,屈大均,清浊鸳鸯水，微茫此合流。江穿彭蠡去，山逐落星浮。雁早先过岭，凫寒故近舟。萧萧双短鬓，空与荻花秋。
湖口守风作 其三,明末清初,屈大均,渔父劳相问，芦中又一人。图书青草没，儿女白鸥亲。十日依沙屿，三年似水蘋。浮沉吴楚好，终是北堂身。
湖口守风作 其四,明末清初,屈大均,鹧鸪飞不北，归计只番禺。妻子皆南客，蛮夷有老夫。水声秋在石，山影晚当湖。莫恨多憔悴，先人是左徒。
湖口守风作 其五,明末清初,屈大均,左蠡苍茫外，黄岩彩翠中。双帆难出浦，十里亦悲风。瀑布无心望，梅花有梦通。天生大蝴蝶，只许在禺东。
湖口守风作 其六,明末清初,屈大均,鹧鸪元有志，岂畏朔天寒。日是罗浮早，花惟涨海丹。将归儿女喜，未到水风难。清绝高堂月，犹从梦里看。
湖口守风作 其七,明末清初,屈大均,县外江湖合，波涛尽白头。芙蓉吹已落，复作大孤浮。苍翠连三楚，萧森起一洲。平生惭惠远，不向虎溪留。
湖口守风作 其八,明末清初,屈大均,庐岫须臾失，湖光变白云。波涛将布水，总作雨纷纷。竹影何时见，松声昨夜闻。梦魂如可再，更去访匡君。
湖口守风作 其九,明末清初,屈大均,万仞香垆影，飞来带紫烟。窗从疏雨入，帆与乱云悬。月射湖光直，风吹岳势偏。白鸥知寂寞，一一酒尊前。
湖口守风作 其十,明末清初,屈大均,雨中多白鹭，争拂钓船飞。枫叶明墟落，芦花隐翠微。石钟风外响，渔火夜深归。未遂浮家志，霜鳞此地肥。
湖口守风作 其十一,明末清初,屈大均,幽幽三峡涧，人饮玉泉肥。自向白云去，长因萱草归。九江愁挂席，五老枉开扉。日与南风守，那能白发稀。
湖口守风作 其十二,明末清初,屈大均,片帆旬日驻，未赴石人期。鸾鹤那知义，龙蛇自有时。霜惊寒气早，雨爱暮声迟。渔钓难为食，王孙且莫悲。
湖口守风作 其十三,明末清初,屈大均,苍翠朝来好，风多影不分。吹将千仞水，散作半空云。兰棹那能发，渔歌故使闻。厌看烟火外，白鹭点氤氲。
湖口守风作 其十四,明末清初,屈大均,朝朝湖口泊，五老笑人愁。日月三年掷，鸿濛一啸收。妻孥催白发，射猎及清秋。归向梅鋗岭，英豪事可求。
湖口守风作 其十五,明末清初,屈大均,求鱼飞复下，谁道鹭鹚闲。芳草虽无地，浮云亦有山。风波消壮志，岁月长愁颜。收拾浮生事，天容更掩关。
湖口守风作 其十六,明末清初,屈大均,飓风如涨海，十口日惊心。雷雨争何事，蛟龙病至今。云开湖镜小，山没浪花深。三日羹鱼好，行将典素琴。
湖口守风作 其十七,明末清初,屈大均,兼旬风雨苦，力尽半船书。老使文章贵，愁令啸咏疏。沙寒初有雁，石浅更多鱼。安得高堂许，柴桑竟隐居。
湖口守风作 其十八,明末清初,屈大均,香炉空外起，一气日氤氲。石色青天地，花光白水云。雨来凫雁合，风起瀑泉分。县小围山半，人烟易夕曛。
湖口守风作 其十九,明末清初,屈大均,娇小怜儿女，从人望翠屏。不知庐岳好，只爱大孤青。三岁来吴楚，全家作水萍。风波惊一路，最险是宫亭。
湖口守风作 其二十,明末清初,屈大均,烟雨同三妇，潇湘礼二灵。眉将南岳写，衣得女花馨。抱子还梅峤，从姑说洞庭。无穷风水事，江汉肯重经。
湖口守风作 其二十一,明末清初,屈大均,胜地惟江左，留居惜未成。妻孥思素业，兄弟恨虚名。散帙惊涛溅，开帆白鸟迎。彭湖不可渡，半月阻归程。
湖口守风作 其二十二,明末清初,屈大均,首路争鸿雁，深秋家未还。西江掩桂楫，南塞阻梅关。宝剑空多气，香醪不上颜。裁诗颂风伯，咫尺是庐山。
湖口守风作 其二十三,明末清初,屈大均,乌鸟思归养，雌雄失路时。音声南客爱，文采北禽欺。日落收帆早，风清解带迟。故林多食物，最好是离支。
峡江县,明末清初,屈大均,县小全无地，城高半在山。人家双杵急，野渡一舟闲。月出夕阳际，烟生秋水间。沙洲防阁浅，帆宿及前湾。
吉州感事 其一,明末清初,屈大均,螺川清且浅，水色映青原。沙渍三年血，风飘百战魂。皆怜都尉苦，莫念郦生冤。一自生降去，声今为尔吞。
吉州感事 其二,明末清初,屈大均,两年酣战苦，人恨小韩信。雨暗青燐影，风高白骨尘。亲军难救汝，奇道不先人。永夜帆樯宿，因君泪满巾。
吉州感事 其三,明末清初,屈大均,惊人惟间道，老我是孤城。深入应无敌，迟行自受兵。师徒随雨散，壁垒与云平。饮尽将军血，苍茫哭一声。
吉州感事 其四,明末清初,屈大均,少卿词赋客，岂意亦能军。玉貌重围损，金笳怨曲闻。刀环谁赠汝，剑客几从君。一片骅骝气，长吞大漠云。
三峡涧,明末清初,屈大均,廿四溪潭汇，惊雷响不通。如何三峡水，都在一桥中。白喷炎天雪，寒吹古涧风。栖贤僧舍外，坐久瀑声空。
梅鋗 其一,明末清初,屈大均,庾岭惟秦塞，台侯是越人。重瞳封万户，勾践有孤臣。浈水乡闾旧，鄱阳俎豆新。千秋交广客，欲继入关尘。
梅鋗 其二,明末清初,屈大均,艰难自梅里，此地奉君王。岂欲兴于越，惟知祀少康。雠从高帝复，名在汉书长。食采梅花国，人钦万古香。
梅鋗 其三,明末清初,屈大均,蠢尔龙川令，乘时窃一州。徒能欺二世，不解助诸侯。冠带迟南越，车书阻上游。将军句践裔，智勇著春秋。
赠安远水驿汪丞 其一,明末清初,屈大均,一路连舟下，艰难至越门。汝官秋水驿，吾卧白云村。十口蛟龙出，三城虎豹存。轩辕读书处，为我置琴樽。
赠安远水驿汪丞 其二,明末清初,屈大均,莫道官微甚，前贤重抱关。况当中宿胜，堪在上方闲。帝子弄长笛，佳人归玉环。经过多赋客，因尔叩云山。
赠安远水驿汪丞 其三,明末清初,屈大均,山水矜三峡，君臣在二禺。官衙纷彩翠，仙迹未虚无。吹角江城暮，维舟野寺孤。随潮经一宿，多谢酒频沽。
咏史,明末清初,屈大均,匕首频虚发，无成愧丈夫。心悲虽故国，事去未穷途。钜野堪为盗，朱家且作奴。如何惭一母，无食向江湖。
过陈丈园,明末清初,屈大均,七载不相见，玉兰如我长。香多王者物，花是老人粮。养寿宜闲事，留春在醉乡。东园公寡友，相与只张良。
珏砚,明末清初,屈大均,雌雄双玉砚，追琢益天然。日月元同命，圭璋自比肩。气应为美女，光定烛高天。宜尔题诗笔，沾濡出紫烟。
赠尹子生日 其一,明末清初,屈大均,君从少年日，人外已能闲。有道须耽酒，无心即闭关。水摇窗户绿，花点鬓毛斑。岁岁春无事，相逢总玉颜。
赠尹子生日 其二,明末清初,屈大均,夜夜观垂象，长星欲竟天。心惊离乱后，计得废兴前。硕果谁能食，乔松自有年。红桥花里渡，咫尺即飞仙。
尹君有三孙甚怜爱诗以赠之,明末清初,屈大均,君里亦西豪，人才两代高。儿生珠子树，父与凤凰毛。不以龙孙小，而忘燕翼劳。家声承乃祖，青琐更分曹。
赠友侄林赤见,明末清初,屈大均,有美忠良后，人称小凤凰。汝才须丽则，吾道亦文章。珠晒当明月，梅开及一阳。亲仁诸父在，孝友与天长。
答于鼎 其一,明末清初,屈大均,今代神交我，无如君弟兄。心从天外得，目向梦中成。黄海期终践，炎州事已平。寄言峰上月，留为绿樽明。
答于鼎 其二,明末清初,屈大均,风雅三闾变，离骚万古师。汉时多帝子，今代只孙枝。尔赋追南楚，人称似景差。贻予双五律，丽则掩当时。
九月药亭宅见梅,明末清初,屈大均,梅喜炎州暖，长开在菊前。年芳能自早，秋色为君妍。朔雪从无地，南花更有天。忘忧须此物，泛泛酒杯传。
菊,明末清初,屈大均,蛮花皆早发，黄菊独宜寒。雪少英难落，霜微叶已丹。香从梅外得，甘以露时餐。秋色为春色，留君隔岁看。
冬菊赠人,明末清初,屈大均,节过无人赏，芬芳实在今。香分梅萼暗，色与雪花深。甘苦平生节，荣枯一日心。年年当小岁，君向粤中寻。
寄扶晨于鼎文冶兄弟 其一,明末清初,屈大均,一片成黄海，黄山信有无。汤池在烟雾，石笋似菰蒲。峰好人相让，松多汝不孤。平生怀小华，可得上天都。
寄扶晨于鼎文冶兄弟 其二,明末清初,屈大均,爱尔贤兄弟，真同大小山。松高争岳出，花好与人闲。岁事先秋尽，天心及早还。才多无不可，啸咏且相攀。
梧宫,明末清初,屈大均,范蠡未霸越，五湖安可浮。故人尽西子，终古一扁舟。雪气含烟白，山光逐水流。梧宫何处是，萧瑟近长洲。
咏史,明末清初,屈大均,自古皆亡命，英雄岂异人。龙蟠忧有气，虎变患无身。孺子虽神智，圯桥且隐沦。箧中兵法在，端可灭强秦。
寓居江乡有作,明末清初,屈大均,扶床多稚子，敦杖有慈亲。甘苦同黄菊，浮沉在白蘋。未归华夏国，犹是乱离人。松树能霜雪，天寒苍翠新。
赠水岩砚与韬荒,明末清初,屈大均,一片九渊质，摩娑真气蒸。端方山岳立，温润水云凝。洗涤防儿女，提携得友朋。赠君归著作，世世宝相承。
移家返沙亭赋赠家泰士兄 其一,明末清初,屈大均,亲年若流水，喜惧两交心。身许须他日，家移且旧林。君能衣彩笔，我亦食瑶琴。一自为高节，穷秋共至今。
移家返沙亭赋赠家泰士兄 其二,明末清初,屈大均,二月沙亭好，家家有蜀茶。闲持一尊酒，遍赏四邻花。哀怨伤天性，沉酣答岁华。贤兄见春草，丽句辄相誇。
田尾村居,明末清初,屈大均,葛蔓滋三径，榕阴蔽数家。农收霜降稻，圃落小寒瓜。鱼戏流云乱，蝉嘶落日斜。杖藜无事极，吟绕未开花。
秋日石门山房作,明末清初,屈大均,一叶惊山鸟，萧萧秋欲分。天寒难作雨，地湿易生云。石气衣裳透，兰香几席薰。美人如玉魄，月下影纷纷。
沙湾作,明末清初,屈大均,青镜休相照，愁人未有颜。年丰偏乏食，时至尚扃关。云白花迷路，霜黄叶满山。扁舟安所往，鱼蟹足西弯。
舟入漓山赠内,明末清初,屈大均,舟穿岩洞出，石乳滴人寒。袖湿千峰翠，颜分万叶丹。烟深山影少，风乱水声难。一树幽兰草，青青尽日看。
草堂夜坐作,明末清初,屈大均,萧瑟草堂风，无眠夜欲中。剑光寒透室，琴响静流空。智在年方壮，文多道自穷。行藏殊未定，且作浣花翁。
京口眺望和人,明末清初,屈大均,岷峨万里水，东下阻金焦。淼淼连三楚，茫茫送六朝。乱帆随白鸟，哀角响青霄。京口英雄地，摴蒱未寂寥。
对月,明末清初,屈大均,暮雨过天末，秋光出水滨。幽心知最早，白首见如新。皎洁终辞夜，悲欢几累人。他宵江海上，寂寞更相亲。
朱人远曾经屈沱作歌屈沱者三闾大夫所居楚人谓江之别流为沱云 其一,明末清初,屈大均,秭归南郭外，传是左徒家。有客寻苗裔，维舟向水涯。仙成为海伯，赋就散天葩。祖述多高弟，如君更丽华。
朱人远曾经屈沱作歌屈沱者三闾大夫所居楚人谓江之别流为沱云 其二,明末清初,屈大均,诗亡骚乃作，风雅变逾深。不是忠诚者，安知讽谏心。花连渔父舍，苔长女媭砧。纸上多香草，童蒙拾至今。
王学士亦经屈沱作诗予复和之 其一,明末清初,屈大均,一从骚圣作，万古楚声多。怀石知何处，为家在此沱。地因辞客著，祠羡故人过。再拜投诗赋，魂来自汨罗。
王学士亦经屈沱作诗予复和之 其二,明末清初,屈大均,吾乡临一水，亦用屈沱名。伏腊湘累庙，弦歌楚些声。宗惟南屈盛，辞未使君轻。家学元骚赋，依依忠爱情。
剑池作 其一,明末清初,屈大均,闻道阖庐剑，三千泉下藏。扬精为虎气，逆理是鱼肠。露滴梧宫冷，烟流鹤涧长。坟西邻紫玉，山鬼绮罗香。
剑池作 其二,明末清初,屈大均,白虎君王气，千年隧道中。精灵归落日，歌舞散秋风。峡底三泉凿，林间一径通。数声钟磬响，山鸟暮争丛。
湘君辞,明末清初,屈大均,翠华殊未返，终古一相思。泪作湘江水，痕留古竹枝。兰旗云外度，瑶瑟月中持。更化双青鸟，衔珠向九疑。
连州舟中 其一,明末清初,屈大均,六月湟川道，舟行奈热何。三朝三峡在，一日一滩过。力尽因拳石，心惊岂怒波。炎风吹不动，片席碍藤萝。
连州舟中 其二,明末清初,屈大均,石垂太古乳，泉溅半天花。倒插云根乱，横开水口斜。闻声知瀑布，望气识丹砂。胜地堪栖隐，吾兹鬓有华。
湘中作 其一,明末清初,屈大均,帆挂半边风，空江缥缈中。山光全在水，秋色欲来鸿。草短村墟出，林疏烟火通。湘潭多少路，数数问溪翁。
湘中作 其二,明末清初,屈大均,频因衡岳失，尽见水湾环。九向潇湘好，三从岣嵝攀。花开人竞上，月出鹤方还。欲谒祝融去，来春可得闲。
次沅江县,明末清初,屈大均,沽酒停兰桨，萧条见暮鸦。城空无水客，县小只渔家。乘雨鸬鹚放，随风片席斜。秋来多乐事，夜夜宿芦花。
宝积山谒诸葛忠武侯祠 其一,明末清初,屈大均,宗臣劳六出，正统恨三分。事迹高青史，祠宫落白云。人思炎帝德，天妒伏龙勋。膢腊西南俗，依依荐紫芬。
宝积山谒诸葛忠武侯祠 其二,明末清初,屈大均,不出无章武，隆中岂敢闲。委身因常胄，守蜀在祁山。智数追三杰，忠诚动百蛮。桂林多俎豆，故老泪痕斑。
出伏波门游于伏波山之下有岩俯临漓水王副戎行馆在焉题以赠之,明末清初,屈大均,城标双笋石，石上满飞楼。岩穴通千嶂，云林响众流。藩王遗别业，羽客有丹丘。屣步堪乘兴，何须去拜侯。
代景大夫舟自五屯所至永安州之作 其一,明末清初,屈大均,空城秋草里，往日五屯分。兵起人烟尽，天阴鬼哭闻。一官投虎口，三日仗狼军。马脱追兵手，挥鞭堕涧云。
代景大夫舟自五屯所至永安州之作 其二,明末清初,屈大均,蒙江三水合，春色一村来。花好难为见，琴悲不敢开。闲官似麋鹿，旧隐已莓苔。安得乘西涨，扬舲返越台。
代景大夫舟自五屯所至永安州之作 其三,明末清初,屈大均,路失三江口，身随独木船。雨淋衣总透，冰裂手长拳。士苦寒披甲，村荒夜控弦。行行射生物，粮尽赖豚肩。
代景大夫舟自五屯所至永安州之作 其四,明末清初,屈大均,暮冬林叶尽，一一鸟巢寒。霜薄草微白，雨馀沙欲乾。滩多行苦缓，舟小坐难安。岁晏无归计，飘零恨一官。
代景大夫舟自五屯所至永安州之作 其五,明末清初,屈大均,关山行万里，旌节驻三年。一将书生任，孤军绝域悬。粮空难杀马，水恶易崩船。歌尽思乡曲，毡帏冻不眠。
代景大夫舟自五屯所至永安州之作 其六,明末清初,屈大均,水定滩犹怒，冰乾树有光。鸟飞将落叶，人啸在幽篁。野饭嫌花片，山眠爱乳床。行行且游眺，忘却事封疆。
代景大夫舟自五屯所至永安州之作 其七,明末清初,屈大均,涧肃烟光淡，林空雪籁微。滩滩留客影，叶叶在人衣。地小山相束，天长树作围。不因简书在，便此掩岩扉。
代景大夫舟自五屯所至永安州之作 其八,明末清初,屈大均,竹间三尺水，花下一人船。竹密难通月，花明不受烟。家家红树里，一一翠屏前。篙响云中落，鱼惊入稻田。
代景大夫舟自五屯所至永安州之作 其九,明末清初,屈大均,炊烟寒不起，日出翠峰明。万木垂猿影，千岩应鸟声。石多滩子苦，舟小野人轻。饥渴惭徒御，凄凉此一行。
代景大夫舟自五屯所至永安州之作 其十,明末清初,屈大均,终年滩濑上，汎汎亦忘机。鸥鹭如相识，云山不忍归。被随天雨湿，舟共水花飞。少治军书暇，林端一振衣。
代景大夫舟自五屯所至永安州之作 其十一,明末清初,屈大均,天光清夺水，雨气暖成烟。石激泉多咽，崖崩树半悬。微行时采药，不战即安禅。七尺今犹壮，堪为大汉捐。
代景大夫舟自五屯所至永安州之作 其十二,明末清初,屈大均,行随溪曲折，艇小水禽欺。雨入蓬窗乱，云开石壁迟。渔樵何负汝，丘壑亦多师。于役过青岁，艰难早自疑。
代景大夫舟自五屯所至永安州之作 其十三,明末清初,屈大均,终日忧慈母，军中食不甘。寄书犹未可，望远更何堪。桂水兵难下，榕城战正酣。皇天怜物性，早使鹧鸪南。
代景大夫岁暮客建陵作 其一,明末清初,屈大均,不雨难成雪，乾风日日吹。依人寒更早，为客暖无时。母老如何出，官闲未敢辞。连朝烟火断，莫遣我公知。
代景大夫岁暮客建陵作 其二,明末清初,屈大均,岁向愁中尽，无家又一年。庭闱兵气外，妻子战场边。介马驰空返，弯弓射不前。将军应踊跃，寇壁不曾坚。
代景大夫岁暮客建陵作 其三,明末清初,屈大均,白发丝丝见，丹心寸寸伤。无才消妒忌，有力怕腾骧。战血衣犹湿，戎弓梦亦张。苍头军散尽，岁暮去何乡。
代景大夫岁暮客建陵作 其四,明末清初,屈大均,一室寒无火，笼窗坐待春。龙刀多易米，兽盾亦为薪。诸将羞相结，孤军已属人。拂衣须及早，归洁白云身。
代景大夫岁暮客建陵作 其五,明末清初,屈大均,不知新岁至，官舍冷无烟。朝磬随僧食，春帆与客悬。生还因一马，梦去只中田。玉貌当年好，峨峨亦仲连。
代景大夫岁暮客建陵作 其六,明末清初,屈大均,渐鬻弓刀尽，囊空直至今。官贫无岁事，战苦有禅心。树树峰争出，滩滩水未深。冰开鱼欲上，垂钓复鸣琴。
代景大夫岁暮客建陵作 其七,明末清初,屈大均,且喜诸军散，犹嫌一剑留。言高真是罪，命苦复何求。孔雀沙中浴，文鱼石上游。自今飞遁意，依旧似罗浮。
代景大夫岁暮客建陵作 其八,明末清初,屈大均,散带慵趋府，焚香爱掩关。无心交贵幸，有道在清闲。发弩何须中，脂车只合还。无端成小草，不敢见青山。
代景大夫岁暮客建陵作 其九,明末清初,屈大均,平生蹈白刃，浩气四方闻。片语消群盗，空拳作一军。宁辞兵事苦，所恨将权分。安得承嘉惠，还山卧白云。
代景大夫岁暮客建陵作 其十,明末清初,屈大均,方披银铠出，即振玉珂回。诸将劳相妒，孤臣愧不才。云消春草茁，风转腊梅开。宠辱曾何有，陶然一举杯。
代景大夫岁暮客建陵作 其十一,明末清初,屈大均,病以忧时得，愁如失路何。贾生无泪久，韩信欲亡多。雪尽梅方蕾，冰开水始波。白衣归教授，吾道在岩阿。
代景大夫岁暮客建陵作 其十二,明末清初,屈大均,雨暗江城色，炊烟湿不高。柳风吹古渡，花木满平皋。客里偏多疾，行间故积劳。官贫无药饵，欲典吕虔刀。
代景大夫岁暮客建陵作 其十三,明末清初,屈大均,卧病戎旃下，时来反陆沉。平生惟饮胆，一夕遂灰心。雹箭身曾受，霜花鬓已侵。白驹徒见絷，不肯放归林。
代景大夫岁暮客建陵作 其十四,明末清初,屈大均,一片瀜江水，长流呜咽声。梦因笳弄断，心以剑花明。川阻苍梧路，山迷白电程。何如鸿雁好，羽翼及秋轻。
分水寓庐作 其一,明末清初,屈大均,大雪嘉鱼出，南风白蚬肥。携来湘峡少，载向市桥稀。山海愁多盗，乡园老未归。先公涌口墓，咫尺亦相违。
分水寓庐作 其二,明末清初,屈大均,兹乡鱼米贵，商贾竞豪华。本业无人务，浮居总客家。寇来稀拨桨，官至盛吹笳。百货俱难得，贪泉遍海涯。
分水寓庐作 其三,明末清初,屈大均,西北双江水，从兹溯上流。帆樯争好步，歌吹动闲愁。茉莉香渔艇，桄榔暗客楼。王商多厚利，络绎上雄州。
岁朝咏史作 其一,明末清初,屈大均,阴从元日合，寒向立春来。肃杀何时尽，阳和讵肯回。乾坤兵气塞，岁月汉疆开。泰乙亲祠未，还期指越台。
岁朝咏史作 其二,明末清初,屈大均,未增冠带室，空老霸王师。北指蚩尤暗，南行太岁迟。阳门风已转，阴国雪犹吹。辛苦梅花发，先春自一枝。
岁朝咏史作 其三,明末清初,屈大均,诸将能锋锐，何须咫尺书。王师忧外老，敌国惜中虚。水急官桥断，山长戍鼓疏。攻城原下策，万众莫踟蹰。
岁朝咏史作 其四,明末清初,屈大均,草野犹王土，江山匪故家。长眠思白日，每饭念神华。汉垒无龙额，秦关有马加。南枝春信断，休问岭头花。
岁朝咏史作 其五,明末清初,屈大均,立春先一日，寒绝雨难晴。未尽玄黄血，犹含杀伐声。北人嫌日暖，南国喜春明。雪自边关至，年来满越城。
岁朝咏史作 其六,明末清初,屈大均,二雏孩笑日，三妇丽华时。不少闺庭乐，犹深岁序悲。英豪难首事，幽独易先知。学易何曾晚，吾将自得师。
宋玉,明末清初,屈大均,荆南多巧说，宋玉尚微辞。神女空魂梦，湘累已别离。荒淫言是托，摇落气何悲。师弟皆忠爱，襄王自不知。
台怀,明末清初,屈大均,路从幽涧上，寒踏万年冰。寺寺天花饭，山山宝塔灯。九莲瞻圣母，千咒施神僧。采得零零草，香从暖处蒸。
美人,明末清初,屈大均,美人爱辞赋，自号曰文君。天使鸾凰合，人教绿绮闻。千秋一放诞，绝世此清芬。锦水琴台在，高高入暮云。
望太行,明末清初,屈大均,一石连千里，峰峰石上标。北襟恒岳大，西接华山遥。口外非戎索，关中本汉朝。茫茫形胜在，天险为谁骄。
立春日作 其一,明末清初,屈大均,岭外寒偏剧，穷阴起穗城。风将南雪散，雪以北风成。汉腊先人重，蛮方本业轻。明年还陇亩，且喜立春晴。
立春日作 其二,明末清初,屈大均,生菜高堂献，春盘稚子分。花寒愁早发，莺好喜先闻。煖以围炉得，香宜水熟薰。贫家多緤布，风雪莫纷纷。
立春日作 其三,明末清初,屈大均,兼旬愁雨湿，一夕喜风和。未暖梅香少，将春鸟语多。遗人能老大，旧事尚悲歌。心以须眉壮，菱花奈我何。
吊厓山和宣人,明末清初,屈大均,乾坤于此尽，海底有中华。鱼腹怀忠义，鹃啼为国家。双峰天作阙，两庙地沉沙。岁岁蘋蘩荐，劳君此水涯。
赠郓城周子,明末清初,屈大均,有美高鱼客，应从德行求。先贤依冉子，故里在盘沟。五字吟长日，三山写素秋。江南风景好，更欲一春留。
送人出岭 其一,明末清初,屈大均,五岭无南据，群星欲北流。天将蛟蜃尽，人以水云留。烈士年宜暮，先公志定酬。龙云蒸变日，尺寸亦横秋。
送人出岭 其二,明末清初,屈大均,踪迹虽疏阔，情深患难馀。艰难留硕果，隐忍曳长裾。别酒倾香浦，离心托锦鱼。东湖徐稚宅，相访待巾车。
题洪先辈庐居册,明末清初,屈大均,皎皎白华躬，庐居洞壑中。泪枯何代柏，声乱一林风。紫极心长贯，黄泉梦故通。寄声乌鸟道，移孝事无穷。
柬程生,明末清初,屈大均,有美如王衍，瑶林玉树姿。朱弦清庙曲，香草大夫辞。云母笺频叠，芙蓉笔早持。风骚多祖述，更与玉台期。
书广东陈督学册子 其一,明末清初,屈大均,斯道濂溪后，江门是大宗。今君至南越，何以起文恭。玉振微言在，苔生古路封。楚云台咫尺，几杖愿相从。
书广东陈督学册子 其二,明末清初,屈大均,炎方文学地，教育忆庄渠。吾道先无欲，人师不在书。愿将时雨化，长被祝融墟。更为修文献，编成进玉除。
哭亡儿明道 其一,明末清初,屈大均,又忍西河泪，吾兹敢丧明。乌生馀一子，猿哭只三声。鞠育劳王母，孩提失所生。蟪蛄空九岁，无命养难成。
哭亡儿明道 其二,明末清初,屈大均,四岁嗟无恃，全凭祖母慈。甘瓜根蒂绝，老凤羽毛垂。失乳身尝病，虽贫学未迟。从予历吴楚，黄口已流离。
哭亡儿明道 其三,明末清初,屈大均,万里频随父，难虞自幼龄。新归作吴语，初读喜葩经。笔札能多取，弦歌解细听。童魂方二尺，可复伴囊萤。
哭亡儿明道 其四,明末清初,屈大均,庾信伤心极，胜衣恨二男。从来词客泪，不独为江南。写爱松烟好，餐馀荔子甘。东门难不哭，朝夕泪长含。
哭亡儿明道 其五,明末清初,屈大均,汝母知书甚，埋香已六年。黄泉今教汝，紫玉未还天。归妹真无实，童乌不与玄。道香诗卷在，谁与守遗篇。
哭亡儿明道 其六,明末清初,屈大均,返葬陪而母，凄凉向海云。前为西雁冢，上是华姜坟。地下精魂聚，人间骨肉分。秦淮将汉口，相望在斜曛。
哭亡儿明道 其七,明末清初,屈大均,一夕南禺桂，团团泣露华。芬芳终不实，摇落且无花。兆梦曾何益，当门未可誇。嘉名徒锡汝，吾母恨无涯。
哭亡儿明道 其八,明末清初,屈大均,为尔应稽颡，虽殇是长儿。三号肠已绝，一痛晕虽支。老母忧劳早，皇天警戒迟。平生情太过，更在始衰时。
哭亡儿明道 其九,明末清初,屈大均,忆从南海帝，祷得石麒麟。德薄难留汝，门寒每畏人。徒然劳岳渎，不得照星辰。夭折皆予罪，从何赎此身。
哭亡儿明道 其十,明末清初,屈大均,书声犹在耳，课读未从容。病后茹荤少，春馀衣袷重。参苓催命易，狼虎咥人凶。不是聪明甚，从教学作农。
哭亡儿明道 其十一,明末清初,屈大均,自损真何益，凭将慰老亲。既然非我子，不若未成人。造物元相戏，空花岂是春。千秋亭下水，呜咽莫沾巾。
哭亡儿明道 其十二,明末清初,屈大均,两年离祖母，苦忆故归来。患难吾虽脱，饥寒汝可哀。如知应入梦，不忘更投眙。乞以愚终老，皇天不爱才。
哭亡儿明道 其十三,明末清初,屈大均,五十方知慕，平生悔远游。徒令迟得子，岂有早封侯。鸿妇悲三丧，豚儿喜一留。自今王霸意，不敢愧黄头。
六月十八日作 其一,明末清初,屈大均,儿亡今一月，魂梦未曾离。泪落人争问，神伤自不知。才因妻子减，情以死生移。萧飒秋将至，兰摧剩一枝。
六月十八日作 其二,明末清初,屈大均,平生无一善，天意自如斯。老亦因哀乐，贫多损孝慈。鸱鸮频取子，风雨未安枝。辛苦惟生计，无成值此时。
送贺子返维扬兼寄宋子 其一,明末清初,屈大均,为有贪泉好，番禺盛客游。海将珠母徙，天以石人留。寂寞劳相慰，欢娱得一秋。不堪挥手别，怅望是扬州。
送贺子返维扬兼寄宋子 其二,明末清初,屈大均,故人惟宋子，意气尽渐离。尔亦悲歌客，能怜畏约时。筑声今绝代，剑术昔无师。归去同樽酒，烦君道所思。
蝉,明末清初,屈大均,一声风叶乱，教我草堂凉。不是居高树，从何见夕阳。人疑流水至，天与露华香。清绝真惭汝，依依为稻粱。
夜坐有怀二姑,明末清初,屈大均,新桐枝叶好，未夕白鹇栖。讵识离居者，含情花下啼。欲秋清露冷，将曙绛河低。不寐因明月，徘徊莲叶西。
示洪儿 其一,明末清初,屈大均,汝龄方四岁，留命到明年。我自为慈母，儿应得所天。一丝悬祖德，万里返中田。安得而成立，衣冠在客前。
示洪儿 其二,明末清初,屈大均,脆甚兰方茁，成花未可知。绝无而父德，徒有阿婆慈。一妹生同月，双兄死已期。祖先灵爽在，汝或得耆颐。
寂寞,明末清初,屈大均,寂寞过青岁，悲凉为暴秦。筑中新有物，镜里久无人。日出犹长夜，花开已暮春。皇天方降乱，一剑且逡巡。
为浙东周秋驾寿并送其行 其一,明末清初,屈大均,自有浮生事，炎天历岁华。青山空笑客，白发未还家。养寿宜天姥，为邻定若耶。而翁年至百，传尔有流霞。
为浙东周秋驾寿并送其行 其二,明末清初,屈大均,湘湖馀我友，云卧不知秦。树树皆君子，峰峰是老人。君归同白日，自可得长春。坐见蓬莱浅，黄生海底尘。
寄谢北流,明末清初,屈大均,北流为政好，岂必学神仙。日夕临勾漏，令人忆稚川。丹砂亦尘垢，白玉自贞坚。不见停云什，相贻已数年。
寄南社谢九丈,明末清初,屈大均,长忆南社老，白首作香农。香树遗诸子，香田在几峰。故人岩壑少，远道水云重。芜绝罗浮梦，无因溯石龙。
过韦五丈村居,明末清初,屈大均,莞中金桔岭，多是种香家。地好能成药，人闲亦养花。无生非道妙，不病即春华。有客尝新酿，相留到日斜。
悼萧山来成夫 其一,明末清初,屈大均,苦忆来高士，林居日寂寥。茅茨犹故国，絺绤亦前朝。拥絮寒王霸，持蔬槁鲍焦。故人先殉节，泪尽渡东桥。
悼萧山来成夫 其二,明末清初,屈大均,柳桥桥下水，长为故人清。东海惟知义，西山岂好名。诸生从草野，一死激公卿。与尔皆奇节，深予想慕情。
诃林 其一,明末清初,屈大均,一片虞翻苑，泠泠钟磬音。蒲葵犹有树，诃子接成林。暮影催归鸟，秋声在捣砧。苍苍珠海月，谁识是禅心。
诃林 其二,明末清初,屈大均,佗城兵火后，古寺隐蒿莱。马系菩提树，笳吹般若台。东西增雁翅，咫尺亦龙堆。炊骨当年恨，黄昏鬼哭哀。
道援堂作,明末清初,屈大均,朱颜堂上母，白发膝前儿。莱子承欢日，袁闳展拜时。犹多贤圣辱，未可帝王师。著述工何益，斯文岂在兹。
珠江秋夜,明末清初,屈大均,明月生珠海，苍茫万里愁。笙歌喧极浦，风露满孤舟。落雁惊难宿，寒潮静不流。年来秋望苦，不上越王楼。
伏波祠,明末清初,屈大均,天南临海郡，汉代伏波祠。铜柱勋长在，明珠谤不辞。马流遗子姓，交阯奉旌旗。此日云台业，扶风更有谁。
扶胥江口晚望,明末清初,屈大均,晚来凫雁静，疏雨过长空。山色浮天翠，渔灯散海红。须臾秋月上，摇荡虎门东。彷佛精灵出，霓旌导祝融。
赠张金吾璩子,明末清初,屈大均,伊昔龙门战，君当矢石先。三千句践士，十四舞阳年。日落苍梧树，云沉涨海天。有兄频殉国，流恨鹡鸰篇。
增城过张文烈战没处,明末清初,屈大均,山城百战后，萧索似雎阳。鬼哭无天命，乌啼是国殇。几人留岛屿，何处吊沅湘。脉脉回舟去，闻笳更断肠。
明月寺作,明末清初,屈大均,罗浮明月寺，寺外即罗浮。万壑梅花乱，千峰瀑布流。天鸡鸣日观，玉女下云楼。邀我蓬莱去，翼飘紫绮裘。
自冲虚观人锦屏峰,明末清初,屈大均,路入黄龙洞，阴森山气秋。万松寒欲折，双瀑日争流。月吐金芝草，云开玉女楼。泠泠风佩响，浑与百灵游。
繇云母峰上大小石楼,明末清初,屈大均,独上朱明顶，高寻仙子踪。玉楼夹日月，秋瀑飞芙蓉。白发几时变，青鸾安可从。何人弄长笛，忽过麻姑峰。
暮自瑶石台与具公荷薪归,明末清初,屈大均,盘云一径微，与子荷薪归。落日摇溪阁，长风乱草衣。夷齐空抗节，园绮未忘机。明又西峰去，毋言苦行非。
西樵秋夜赠剑公 其一,明末清初,屈大均,寒松千尺馀，月过草堂虚。野鹤和清啸，山风吹素书。昔予梦天姥，与子控鸾车。缥缈青霄外，群仙把玉裾。
西樵秋夜赠剑公 其二,明末清初,屈大均,美人善长啸，声与凤凰同。百尺瑶台上，千峰秋月中。麻姑停玉笛，白鹤下寒空。奋袂将仙去，云间谒紫宫。
望月作,明末清初,屈大均,仙人白玉盘，飞出彩云端。中有霓裳女，回风舞袖寒。黄姑隔河汉，北斗怨阑干。吾欲骖鸾去，无媒比翼难。
出狮子洋作,明末清初,屈大均,忽尔乾坤尽，浮沉黑浪中。火螭衔夜日，金蜃喷天风。洗甲心徒切，乘桴道欲穷。朝宗馀一岛，尚见百川东。
春日洪州西山作,明末清初,屈大均,迢递苍山路，洪崖不可寻。风雷悬绝壁，花药暗长林。晚水东西渡，春禽下上音。回看歌舞地，高阁自城阴。
怀寄湖南尹叟,明末清初,屈大均,汨罗人已没，谁复采江蓠。春水又云满，孤舟安所之。风沉渔父笛，花落女英祠。憔悴无相识，惟应读楚辞。
过彭蠡,明末清初,屈大均,水合九江平，微茫接太清。千峰过有影，万壑到无声。吴楚浮前浦，云霞荡晚晴。平陈功烈在，遗恨与神京。
登庐山作 其一,明末清初,屈大均,峨峨天子鄣，秀出斗牛旁。地作云屏尽，天垂水带长。千峰各晴雨，一气自鸿荒。谁与寻高顶，迢遥三石梁。
登庐山作 其二,明末清初,屈大均,清晓登楼望，湖山开几重。霞生紫泥海，日出金轮峰。服食颜初驻，徉狂道莫容。祗应同慧远，长听虎溪钟。
观黄岩瀑布,明末清初,屈大均,万仞晴川泻，崩云落紫虚。斜飞金螮蝀，乱雨玉芙蕖。响振寒松外，光生旭日初。天风无远近，吹去湿琴书。
游简寂观,明末清初,屈大均,苍松馀几树，种自陆尊师。暮雨引龙啸，春风吹兔丝。丹书云窦秘，仙驭鹤笙随。一片东林月，长歌空尔思。
狮子峰,明末清初,屈大均,狮子峰千仞，南当五老尊。芙蓉标玉柱，瀑布蔽天门。月影松间石，风吟峡上猿。茅堂无结构，恐动白云根。
天池,明末清初,屈大均,天池深不测，万仞岳云中。高涌汉阳月，下含彭蠡风。雪消时饮鹿，春尽不归鸿。忽作神灵雨，虚无入楚空。
康王谷观谷帘泉,明末清初,屈大均,我爱康王谷，泉飞万壑深。光生石镜里，声落玉楼阴。满地松篁湿，终年雨雪侵。何当援绿绮，弹作水仙吟。
彭泽舟中,明末清初,屈大均,雪随微雨下，江上最寒时。路共边鸿远，愁先碧草滋。浔阳多落木，湖口有鸬鹚。不见楚渔父，芦中日又移。
洞庭曲,明末清初,屈大均,洞庭秋叶落，不忍吊湘君。锦瑟沉寒月，鸾旌隐暮云。风萝山鬼带，石竹女巫裙。欲就重华问，涔阳又夕曛。
吊陈宫,明末清初,屈大均,三阁风流地，春来碧草浓。可怜灵谷寺，犹有景阳钟。铁锁沉江尽，雕戈绕殿重。君王曾有计，深井抱芙蓉。
长干寺作,明末清初,屈大均,烟雨南朝寺，青春过病中。孤生太山竹，半死峄阳桐。作赋惟哀郢，寻仙未至嵩。愁心将海月，只在草堂东。
扬州,明末清初,屈大均,往日江南北，鸿沟此地分。通侯虚作镇，上相但悬军。萤苑青春柳，雷塘薄暮云。玉钩斜畔望，芳草是罗裙。
莫愁曲,明末清初,屈大均,风吹杨柳花，花下莫愁家。谁驻青骢马，来邀孔翠车。新辞歌白苧，素扇映朝霞。一片秦淮月，长教照丽华。
赠杨太常正经,明末清初,屈大均,昔尔朝金阙，先皇赐玉琴。房中陈古乐，太庙奏元音。漂泊干戈后，凄凉淮海阴。西方新有操，谁识美人心。
别龚韩二子,明末清初,屈大均,翡翠生南海，联翩入帝乡。衔花难作垒，织锦不成章。独往愁矰缴，群栖耻稻粱。故人在丹穴，欲别惜朝阳。
题龚柴丈山房,明末清初,屈大均,竹径秋初至，茅堂寒已深。虎风过乱草，蝉露滴空林。招隐闻高咏，安贫见素心。殷勤南海月，夜夜向瑶琴。
润州作,明末清初,屈大均,铁瓮城何处，萧条起战尘。江声沉故国，草色老行人。花压妖姬酒，莺悲茂苑春。楼船殊未至，望断海门津。
登支硎山怀桐岑子,明末清初,屈大均,支公乘白马，缥缈上丹霄。云起莲花寺，天飞瀑布桥。闻君挥玉麈，与客论逍遥。异日南溟徙，凌风一见招。
寄缪天自,明末清初,屈大均,浮云日千里，忽止南山阿。岂不怀天末，秋来风雨多。三湘空怅望，五岳竟蹉跎。早晚天台上，期君共薜萝。
琴台,明末清初,屈大均,二月春风发，梅花满洞庭。美人乘画舸，采采入香泾。潮生胥口白，雪尽莫釐青。何处吊西子，琴台碧玉屏。
寄独漉子,明末清初,屈大均,我从林屋洞，探得龙威书。赠尔浮沧海，游仙驾鲤鱼。云帆悬若木，乡路指扶胥。几夜罗浮月，相思望碧虚。
昆湖同毛子晋作,明末清初,屈大均,稻田三尺水，茅屋几重山。日出渔樵散，花开鸡犬闲。芳春犹未晚，故国不须还。且共琴川叟，扁舟兰杜间。
初秋与诸子泛舟长水,明末清初,屈大均,昨吊鸱夷子，扁舟向五湖。连峰七十二，相送出姑苏。秋水又将至，佳人方与俱。禦儿城畔月，高咏复登舻。
槜李作,明末清初,屈大均,醉里春深日，扁舟系柳枝。莺花西子地，烟雨大夫祠。白首还游冶，孤城几乱离。愁来看越绝，泪洒卧薪时。
西溪访钱炼师,明末清初,屈大均,不尽西溪路，渔舟入翠微。青山花里出，白鹭镜中飞。风过闻朝磬，云开见羽衣。丹砂如可鍊，吾亦玉清归。
与客题冷泉亭,明末清初,屈大均,飞来有一峰，挂在东林松。翠壁萝花满，澄湖白练重。行随谷口月，卧听南楼钟。何用瑶琴奏，清音是石淙。
答伍鍊客,明末清初,屈大均,予幼好吹笙，吹笙作凤鸣。浮丘垂玉手，相接上层城。桂酒神皇赐，花幢织女迎。遨游过五岳，因此得长生。
怀朱十,明末清初,屈大均,罗浮禽五色，绛羽是君王。偶厌三珠树，翩翩下大荒。经年不饮啄，万里空烟霜。有友芝田畔，相思殊未央。
怀西岳 其一,明末清初,屈大均,二华金天配，千峰白帝孙。莲花标玉井，箭栝出天门。日月悬仙掌，云霞荡玉盆。何当登绝顶，一望尽中原。
怀西岳 其二,明末清初,屈大均,有客来相告，曾攀玉女松。黄河吞八水，白雪倒千峰。树绕秦关暗，云遮汉畤重。从今携手去，夜夜宿芙蓉。
登任公子钓台作,明末清初,屈大均,我来钓台上，俯见锦鱼浮。正有青天月，纤纤为玉钩。千峰花映雪，双涧竹鸣秋。安得桐江客，长歌共此游。
送客寻魏处士耕,明末清初,屈大均,传语梁鸿客，五噫歌莫哀。青山天姥秀，明月镜湖开。我在耶溪口，春登西子台。为君置樽酒，蚤挈孟光来。
赠秦尊师,明末清初,屈大均,四明开日户，霞向赤城分。故国无芳草，斯人竟白云。春居桐柏观，夜过武夷君。莫漫发长啸，恐惊鸾鹤群。
若耶溪新筑作,明末清初,屈大均,我有西施台，芙蓉四面开。一声洞庭笛，天上月飞来。白露凝罗袂，明湖泻玉杯。闲同川上女，并唱采莲回。
寄萧山张杉,明末清初,屈大均,闻君白鱼潭，芦花秋半含。持竿皎月下，沽酒寒溪南。我欲游天姥，因之结草庵。会当遣双鹤，来此迎苏耽。
渡江同诸公玩月段桥,明末清初,屈大均,月从镜湖来，堕尔荷花杯。荷花皎如雪，齐向美人开。露滴罗衣冷，风含玉笛哀。啼乌歌未罢，车骑且徘徊。
留别秀水桐开士,明末清初,屈大均,鸳湖何所有，一片鹤孤飞。爱尔琅玕树，浮丘不忍归。青霄联羽翼，白露戒裳衣。忽作离群咏，愁心满翠微。
喜王于一寓千峰阁,明末清初,屈大均,霞楼临木末，面面有千峰。羡尔洪崖客，来攀秦望松。香炉飞翠霭，天柱挂寒钟。明日云门路，相将拾紫茸。
怀迦陵,明末清初,屈大均,尔亦罗浮鹤，飘飖历海天。别来珠树上，望断镜湖边。风雨春将暮，干戈书未传。龙眠山上月，几夕照安禅。
登陶晏岭作,明末清初,屈大均,飞步凌高巘，秋空野望开。万峰盘禹穴，双涧落秦台。射的云中出，樵风溪上来。陶公不可见，猿鹤为谁哀。
有怀富平李孔德 其一,明末清初,屈大均,我忆西秦客，蒹葭白露中。虎狼天府国，鸡鞠少年风。关自阌乡入，门开华岳通。高堂春酒熟，桑落是蒲东。
有怀富平李孔德 其二,明末清初,屈大均,束帛自穹庐，投竿别漆沮。乞归矜有疏，却聘恨无书。芝朮千秋少，鸡豚一日馀。何人犹恋禄，不念倚门闾。
有怀富平李孔德 其三,明末清初,屈大均,与君驰驿骑，赵代去相依。作客从飞将，为媒得宓妃。越歌惭有木，秦俗重无衣。一自关河隔，同心事尽非。
有怀富平李孔德 其四,明末清初,屈大均,射猎柏林时，英雄自得师。仲连飞兔客，亚次斗鸡儿。五代全臣少，中华正朔迟。最怜归汉帝，功在一阏氏。
有怀富平李孔德 其五,明末清初,屈大均,讲授多新说，无双是五经。先王存梦寐，后进有仪型。紫阁横天翠，黄山映水青。当年同几席，相勉复西铭。
有怀富平李孔德 其六,明末清初,屈大均,王剪旧频阳，寻君道路长。歌呼还用缶，慷慨已同裳。武帝祠三日，伊人水一方。别来秦越隔，魂梦两茫茫。
有怀富平李孔德 其七,明末清初,屈大均,闻道征修史，春秋义未申。温公元晋胄，景略本秦人。草野存遗直，华夷有大伦。九经知注就，寄我莫逡巡。
有怀富平李孔德 其八,明末清初,屈大均,之子从商雒，怀予最有情。事存渔父传，诗得楚人声。地在离枝国，家临海市城。书裁南裔志，异物颇知名。
寄上石西州某知州,明末清初,屈大均,闻君称本使，南度鬼门关。催贡驰官骑，宣威向属蛮。诗题铜柱上，名满象林间。不受交夷献，留金在谅山。
风兰,明末清初,屈大均,不必资泥土，空中出紫茎。花开知举子，叶吐解催生。风露能为命，芬芳讵用名。真兰惟此种，不与蕙同荣。
出扬子江,明末清初,屈大均,浩渺浮天地，彭湖望渐微。中流悬翠嶂，万里荡春晖。击楫心徒苦，怀沙志已违。昨宵明月满，梦里识江妃。
和人度山澥关,明末清初,屈大均,可惜卢龙塞，华夷第一关。西蟠肥子国，东锁太行山。千里旌旗偃，三秋虎豹闲。谁令天险失，流恨朔云间。
秦楼曲 其一,明末清初,屈大均,吾命丰隆去，乘云求宓妃。凤凰媒既拙，精卫魄何归。偃蹇瑶台月，飘飖雒浦衣。高辛先我合，捐佩意多违。
秦楼曲 其二,明末清初,屈大均,女娲沉锦石，弄玉失清箫。冷落鸳鸯殿，飘零乌鹊桥。驰情河鼓夕，濯发洧盘朝。及此荣华在，佳期望二姚。
安期,明末清初,屈大均,往日安期子，人称千岁翁。相知惟蒯彻，不用惜重瞳。玉舄留何处，蒲花采未终。少君携手去，怅望海云东。
苧萝,明末清初,屈大均,苧萝村上女，美者出西家。霸越凭歌舞，亡吴是丽华。素蛾空外月，红粉镜中霞。清绝耶溪水，千秋一浣纱。
寿李太君,明末清初,屈大均,生长神仙窟，为邻是鲍姑。车轮儿蛱蝶，烽火女珊瑚。戴胜光华发，裁花作紫襦。膝前多令子，分得黍珠无。
送人返定陶,明末清初,屈大均,定陶多往返，君去作丘园。少伯应留宅，夫人亦有村。千金羞自致，一剑喜犹存。且复长岩穴，贫中道更尊。
题五泄山房,明末清初,屈大均,森森毛竹洞，鸡犬有人家。石髓流溪上，琴声落海涯。苍松为道士，大药是莲花。下界闻疏磬，遥遥出暮霞。
赠郑谷口,明末清初,屈大均,书家称汉隶，最首石经碑。谷口今谁及，中郎是所师。惊鸾皆有势，折铁更多姿。瘦硬元真法，唐人已不知。
登娥避峰作,明末清初,屈大均,一啸白云开，群峰面面来。梯从秦望转，衣拂赤城回。花捲千岩雪，泉鸣万壑雷。芙蓉天姥髻，朵朵带春苔。
和人登泰岱作 其一,明末清初,屈大均,日观乘夜上，一啸破鸿荒。元气初生子，天心正用阳。云霞飞玉女，风雨走秦皇。再拜苍松树，何因寿许长。
和人登泰岱作 其二,明末清初,屈大均,玉表为山主，元非没字碑。空留封禅迹，亦是帝王师。虎视终何益，龙兴自有时。苔花迷御道，曲折羽人知。
和人登泰岱作 其三,明末清初,屈大均,天门开阖处，变怪是浮云。日出长三丈，玄黄尚未分。天鸡惊梦寐，海市动氤氲。谁似丈人石，长为鸾鹤群。
夷齐庙作 其一,明末清初,屈大均,古庙当河曲，清风满道周。求仁在薇蕨，书弑即春秋。泪共迷民落，歌深太古愁。佯狂吾不忍，一死动诸侯。
夷齐庙作 其二,明末清初,屈大均,古人无死节，斯事始夷齐。麦秀悲何益，薇香采不迷。首阳馀俎豆，孤竹失山蹊。清绝祠前水，徘徊到日西。
夷齐庙作 其三,明末清初,屈大均,商亡谁发愤，夷叔未蹉跎。国恨三仁少，人嫌十乱多。采苓存志节，叩马止干戈。白首辞东海，鹰扬奈尔何。
夷齐庙作 其四,明末清初,屈大均,一饿无馀事，微箕恨不同。首阳惟尔拙，柳下复谁工。旧国滦河上，荒祠华岳东。可怜顽懦者，终古不闻风。
夷齐庙作 其五,明末清初,屈大均,叹息命衰时，黄农不可期。一身天下父，百世圣人师。拜庙从雷首，搴芳得桂枝。长令百君子，故国有馀思。
夷齐庙作 其六,明末清初,屈大均,庙当壶口出，名以墨胎垂。大老真惟汝，雠民更有谁。鹿衔甘草过，人与夕阳随。勺水殷勤荐，风流慕不衰。
夷齐庙作 其七,明末清初,屈大均,一代谁奔义，千秋独死名。弟兄方让国，臣子乃称兵。苦命虽无怨，悲歌亦有情。庙宫频下马，心肃万松声。
先臣,明末清初,屈大均,先臣何皎皎，玉瑩复冰鲜。香草薰渔父，文鱼作水仙。九歌招日夕，二女出云烟。玉佩持相赠，遗芳兰杜边。
相如 其一,明末清初,屈大均,相如能慢世，却与蔺君期。意气蛾眉重，文章狗监知。骚人欣有后，武帝喜同时。妇亦君王后，相逢不自持。
相如 其二,明末清初,屈大均,依隐同方朔，微辞在大人。当垆惊士女，割肉笑君臣。酒向长门取，琴当锦水陈。竹竿吟未绝，重使白头新。
容州咏绿珠遗事 其一,明末清初,屈大均,绿珠江水绿，人向镜中留。金谷知谁似，翔风见亦愁。月中教横笛，花里坠飞楼。自作懊侬曲，风华不可求。
容州咏绿珠遗事 其二,明末清初,屈大均,自舞明妃罢，何曾秘玉颜。裁缝丝布涩，游戏犊车闲。笛响虚无外，楼高烟雨间。容州谁不羡，双角美人山。
容州咏绿珠遗事 其三,明末清初,屈大均,卫尉多音乐，新声号石家。明妃怨秋草，房老惜春华。素手携云阁，清心叩海霞。绿珠蒙赠曲，恩重在琵琶。
容州咏绿珠遗事 其四,明末清初,屈大均,自教绿珠曲，明君与楚妃。匣中怜玉洁，粪上恨花飞。一嫁乌孙去，难将黄鹄归。房中惟此引，最湿美人衣。
容州咏绿珠遗事 其五,明末清初,屈大均,石子风流甚，凌云志更长。佳人怜博白，别业忆河阳。泪洒穹庐外，情深玉笛旁。翾风那殉汝，憔悴在兰房。
容州咏绿珠遗事 其六,明末清初,屈大均,一代红颜尽，珍珠信足珍。房中徒有老，楼下更无人。未得还金谷，难忘戏孟津。同归多石友，情以岁寒新。
韩疆,明末清初,屈大均,戴颙能念父，不忍奏遗琴。日夕为新弄，泠泠山水音。朝飞怜野雉，暮宿向空林。五十无妃匹，谁知沐犊心。
上端州作 其一,明末清初,屈大均,西上愁洄溯，扁舟入瘴云。山从三峡合，水向二江分。蕉叶村村映，柑花处处薰。夕阳烟翠里，笳鼓起蛮军。
上端州作 其二,明末清初,屈大均,花下野人舟，担篙上逆流。地馀青草瘴，人有鹧鸪愁。一峡牂柯束，千家郁水浮。榕阴天半起，知是古崧丘。
送人往依北流令,明末清初,屈大均,昔时勾漏县，城在洞天中。山势连都峤，云门出大容。仙人今作令，之子去从公。吾道虚无里，丹砂笑葛洪。
送人之燕中 其一,明末清初,屈大均,万里燕山势，长蛇带塞雄。边王来大辈，朔马满离宫。万户哀笳里，三关大帐中。园陵君莫问，衰草自无穷。
送人之燕中 其二,明末清初,屈大均,市井都非昔，屠沽岂有人。酒垆惟马乳，花陌总车尘。戎索今无外，胡天亦早春。辽东君更去，好絮管宁巾。
初二夜月,明末清初,屈大均,生明才两夕，无影与湘蓝。魄以蛾眉养，光须玉镜含。萤流星上下，雁宿水西南。多少胎珠母，团圆望碧潭。
初三夜月,明末清初,屈大均,蛾眉昨未成，今夕画分明。乍出青天匣，如闻玉女声。露含螺黛湿，云上翠鬟轻。辛苦冰蟾汝，相依在玉京。
上弦月,明末清初,屈大均,上弦今夜月，寒射暮烟消。一半山河影，含阴在泬寥。光微初受日，气冷欲生潮。未得全开镜，佳人隔斗杓。
下弦月,明末清初,屈大均,下弦今夜月，隐影半规明。以雪光微食，因风影又生。江连云汉泻，天与水灯平。不寐怜蟾兔，残时更有情。
霜 其一,明末清初,屈大均,蛮中那识汝，尽道雪花深。白露凝千里，苍烟只一林。南风冰欲合，朔气日相侵。小腊频催暖，应知造化心。
霜 其二,明末清初,屈大均,炎方天气变，腊月未春阳。不雨难成雪，无风但作霜。寒生冬至后，白满越王乡。日出为烟雾，濛濛接海长。
题灵山寺 其一,明末清初,屈大均,峡从山寺入，江向水亭开。石气含云湿，松声捲瀑来。新泉微出草，细雪暗藏苔。咫尺灵羊路，停舟为折梅。
题灵山寺 其二,明末清初,屈大均,松枝人不折，一一鹤巢成。山翠一天湿，江声两岸平。无多芳草路，不畏鹧鸪声。心逐霜钟去，迢迢雁翅城。
灵山寺听泉,明末清初,屈大均,一峰流未远，已作数峰声。月向秋光冷，天从夜气生。潺潺当峡口，滴滴到江城。石畔终宵坐，禅扉掩未成。
贫居作 其一,明末清初,屈大均,萧散过青岁，狂歌未免愁。徒然书甲子，讵足当春秋。鲙鲤亲多喜，烹葵客亦留。厨床长食宿，懒更出门游。
贫居作 其二,明末清初,屈大均,无以为忠养，艰难是此时。白头惟饮水，黄口但餔麋。菊岂忘忧物，梅非媚世姿。固穷终已矣，吾道正如斯。
贫居作 其三,明末清初,屈大均,乞食宁无路，言辞拙奈何。事亲方日短，为道已年多。竹影宜明月，松身厌女萝。鹿巾时自著，巢父一相过。
贫居作 其四,明末清初,屈大均,岁晏无幽赏，黄华亦已残。餐霞难得道，啜水且承欢。未卒先公恨，那求白首安。墓林霜露满，悽怆不因寒。
贫居作 其五,明末清初,屈大均,盘中甘滑少，市上往来频。蒲笨欢同妇，鸡豚幸及亲。黄蒸蛮芋熟，白汎女华新。未是吾高逸，先公此旧贫。
贫居作 其六,明末清初,屈大均,未有驰驱路，端居且旧林。坐间惟有胆，行处已无心。酒渍桃花饮，歌传白石琴。消摩能愈疾，不遣二毛侵。
贫居作 其七,明末清初,屈大均,久已安农圃，能将五谷分。雕胡谢家饭，大布孟卿裙。月冷光难见，松高响易闻。萧然人事外，不义一浮云。
贫居作 其八,明末清初,屈大均,俯仰真无计，伤哉日以贫。黄头三岁子，白发八旬人。莱氏斑斓少，焦公捃拾频。孤云那有托，众鸟自相亲。
贫居作 其九,明末清初,屈大均,荷锄难力作，藜菽饱无时。大穗何曾取，新蔬且复持。凉蝉风露饮，野鹤水云姿。愿似商颜叟，疗饥有紫芝。
贫居作 其十,明末清初,屈大均,事母忧无日，殷勤糜粥间。东西为客倦，日夕弄雏闲。敝絮惭王霸，芳华悦令娴。醇醪新酿就，白发有温颜。
贫居作 其十一,明末清初,屈大均,家敝渊明苦，愁如止酒何。无嫌游白社，只爱咏荆轲。栗里田园少，篮舆子侄多。黄花吾与汝，长此媚岩阿。
贫居作 其十二,明末清初,屈大均,三径归来日，黄花正吐妍。羲皇入高卧，王母与长年。纸笔儿初好，耕桑妇亦贤。武陵鸡犬异，风景即斜川。
贫居作 其十三,明末清初,屈大均,半亩聊为圃，清斋菜甲香。上肥多广芋，山辣有蛮姜。竹子冬逾出，桐孙日已长。家贫稀肉味，不为学空王。
贫居作 其十四,明末清初,屈大均,林园春色满，妇子喜归来。大小花含笑，雌雄竹有胎。寒随残雪尽，暖得早鸾催。笭箵多渔具，河冰昨夜开。
贫居作 其十五,明末清初,屈大均,经时山叶积，苔藓上幽轩。豆蔻红多子，芭蕉小有孙。沉酣深酒性，慷慨断琴言。盈手惟芝髓，遥遥寄绮园。
贫居作 其十六,明末清初,屈大均,五十嗟迟暮，桑榆尚可攀。素华初吐鬓，红蕊渐收颜。恋恋闺庭内，依依怀袖间。加年心未已，学易掩松关。
白鹭,明末清初,屈大均,不尽毛衣雪，丝丝出顶长。前身是渔父，白发似秋霜。片片藏明月，飞飞过夕阳。衔鱼向何处，家在白蘋乡。
嘉鱼 其一,明末清初,屈大均,十月小湘峡，嘉鱼出穴多。爱寒餐雪水，乘暖下烟波。作鲙宜长至，分甘与玉珂。殷勤渔父意，岁岁此牂柯。
嘉鱼 其二,明末清初,屈大均,杨柳沙边有，嘉鱼人不知。蜀江春出穴，不与此同时。香以金橙乱，甘因石乳滋。天寒频起汕，燕饮与君期。
嘉鱼 其三,明末清初,屈大均,魿浮与鲫沉，不及汝滋阴。南有惟兹好，无殊丙穴深。岁寒频出水，春暖却归林。未入高堂馔，连朝举罩心。
香狸 其一,明末清初,屈大均,双箸人争下，香狸果有香。无多须小猎，不少是炎方。食果三秋美，眠花一尺长。山珍都让汝，入馔有辉光。
香狸 其二,明末清初,屈大均,灵猫相牝牡，本草昔曾知。岂意肥甘甚，偏于口体宜。果香生骨肉，花味入膏脂。与客分尝罢，殷勤报猎师。
柳条,明末清初,屈大均,柳条长不已，总是欲牵肠。历乱还飞絮，氤氲更作香。无情化萍藻，有意拂鸳鸯。攀折那能去，依依此夕汤。
菊,明末清初,屈大均,如何佳色里，只是爱纯黄。采采因无食，依依为有芳。能迟当小雪，不早及重阳。未忍餐英去，枝枝正带霜。
柑 其一,明末清初,屈大均,向腊黄柑贱，船船四会来。甜因南雪得，香以小寒开。玉爪宜阳擘，冰盘拟尽堆。芬芳堪作颂，恨少楚臣才。
柑 其二,明末清初,屈大均,南中多橘柚，一一逐臣师。复有黄柑美，离骚昔未知。绥州生独异，腊月熟难迟。颗颗冰霜饱，寒香沁齿时。
乌榄,明末清初,屈大均,树树雌雄实，纯乌是木威。红盐乘夜落，玉豉得霜肥。青让回甘草，香怜满袖归。上林人未识，羹和似君稀。
端州天宁寺箁提树,明末清初,屈大均,分种自诃林，枝枝大士心。无花与天女，有叶是潮音。渍作冰绡好，书成梵字深。菩提元有树，唐代到于今。
季伟公有小玉盘诗以索之,明末清初,屈大均,未赠尔琅玕，难求双玉盘。不贪宁是宝，匪报但为欢。五作梅花出，三从绮阁看。定知汉平子，先致慰愁叹。
烛 其一,明末清初,屈大均,三岁珊瑚似，纯丹寸寸心。花因长夜发，影与美人深。风定犹垂泪，烟多欲废琴。龙衔殊未已，星汉正沉沉。
烛 其二,明末清初,屈大均,半照蓬窗夜，离忧黯未央。雪凝双泪冷，烟吐一心长。光外无明月，愁边有玉觞。芙蓉那用树，寸寸是春阳。
渔网,明末清初,屈大均,不羡鲤鱼肥，朝来举网归。结从渔父手，张作海天围。都络秋方熟，薯苓染未稀。家家制罾布，更有越人衣。
鸣榔,明末清初,屈大均,白板未惊鱼，鸣榔响碧虚。数声明月上，十里蓼花初。予亦烟波客，能为雪夜渔。渔书三两卷，欲赠是三闾。
赠潘丈汉生 其一,明末清初,屈大均,汝父偕诸父，同胞四皓翁。一家长寿种，两代丈人风。荷蓧君能似，餐芝我亦同。衣冠相与伟，羽翼正无穷。
赠潘丈汉生 其二,明末清初,屈大均,野老能思汉，心悬建武年。长生待光复，大耋见曾玄。药得长桑秘，林多杏子鲜。乡园相接近，来往兴翩翩。
送客入燕,明末清初,屈大均,燕国无风雅，人多北鄙声。悲歌从易水，慷慨始荆卿。汝爱鼓刀客，应藏击筑名。平生事游侠，莫使酒人轻。
癸亥长至前五日举第三子有作 其一,明末清初,屈大均,一阳初欲动，硕果早知之。梦叶先长至，呱闻及子时。生梯须女早，取火厉人迟。受易商瞿似，他年或五儿。
癸亥长至前五日举第三子有作 其二,明末清初,屈大均,弥月当冬仲，欢闻堕地声。雷先三日复，龙以一阳生。亚岁逢佳节，高堂与小名。双珠多一颗，掌上有光荣。
赠曹行人 其一,明末清初,屈大均,故人同作客，三值桂林秋。忽似湘漓水，分为南北流。连枝有朱萼，结驷至炎洲。相见知无故，蠲余一片愁。
赠曹行人 其二,明末清初,屈大均,殷勤一端绮，知是寡兄心。报恨兰香少，情怜玉案深。乘骓为汉使，击剑奏吴音。愿托南行纪，芬芳达上林。
题吴湖州亭皋集,明末清初,屈大均,柳恽风流在，吴兴复有君。人书团扇满，木叶与秋云。苕霅辞双渚，潇湘问众芬。江南还有曲，叹绝沈休文。
赠吴文学,明末清初,屈大均,仙禽喜在阴，有子和清音。嗟尔西瀛草，还如鸾凤吟。三城从几杖，五岭事登临。徐庾因名父，流声直至今。
七星岩下作 其一,明末清初,屈大均,云作芙蓉蒂，湖开白玉盘。天从双石入，人以一泉寒。水影多鱼翠，山香有鹤兰。临流无所事，祗是弄渔竿。
七星岩下作 其二,明末清初,屈大均,多事水芙蓉，枝枝作一峰。洞门开乱石，地道出寒松。自汲从天井，人归及暮钟。啼莺虽咫尺，已隔白云重。
七星岩下作 其三,明末清初,屈大均,拔地几千尺，参差是箨龙。孤云因有本，片石亦成峰。壁断烟松接，岩虚乳穴重。无人啸台坐，渐见紫苔封。
赠钱郎饮酒 其一,明末清初,屈大均,钱郎能饮酒，自谓酒星辰。沉湎非无故，佯狂未有人。陶公馀醉石，纪叟有烧春。我亦能荒晏，相将漉葛巾。
赠钱郎饮酒 其二,明末清初,屈大均,今代谁名饮，韬精在竹林。君从中圣外，定得古人心。酒是离支好，杯惟鹦鹉深。炎洲须久客，醉作越人吟。
梅 其一,明末清初,屈大均,已从长至发，腊月复重开。朵大因多雪，花肥不似梅。香先春气动，影逐片云回。未尽鸿濛意，东风且莫催。
梅 其二,明末清初,屈大均,东风元有意，不敢后南枝。一树寒烟外，千林积雪时。影从流水得，香有白云知。莫扫飞花片，春光总在兹。
再咏烛,明末清初,屈大均,花使兰房暗，春光在火中。能令双蒂并，只为一心同。月好光难入，烟多气未通。汝南鸡欲唱，留汝养鸿濛。
甲子初春赋得今岁花前五十五 其一,明末清初,屈大均,今年逢甲子，五十五年春。愿学白居士，长为花主人。婴儿时自作，弟子日相亲。堂上八旬母，承欢未觉贫。
甲子初春赋得今岁花前五十五 其二,明末清初,屈大均,五十不如人，蹉跎又五春。无言能学易，所喜未违亲。萱草烟初暖，桃花雨更新。那知谁甲子，且复醉芳辰。
甲子初春赋得今岁花前五十五 其三,明末清初,屈大均,流年频假我，天意似相私。已少无闻日，犹多大过时。绿交山桔叶，红亚海棠枝。一片风烟里，春光人不知。
甲子初春赋得今岁花前五十五 其四,明末清初,屈大均,五十又馀五，生生数所期。南枝犹有待，春色不妨迟。硕果羲皇物，瑶华姑射姿。东风如有意，莫遗鬓如丝。
友人饷瓶花,明末清初,屈大均,桃花爱人日，人日更生姿。小吐松篁外，微含雨雪时。寒辞沙渚好，暖入玉瓶宜。野老殷勤甚，春光早见贻。
早春喜宛平陈健夫枉顾沙亭村居 其一,明末清初,屈大均,半亩虎门西，门临涨海低。人随潮水至，马向落花嘶。鸡黍高堂作，琴书稚子携。君生孤竹里，只解爱夷齐。
早春喜宛平陈健夫枉顾沙亭村居 其二,明末清初,屈大均,易水悲歌后，燕人始有风。屠沽当日好，市井至今雄。山绕黄花北，河吞碣石东。君才畿辅少，北鄙不相同。
早春喜宛平陈健夫枉顾沙亭村居 其三,明末清初,屈大均,怜予栖遁处，谷口四无邻。白鹭须孤往，青山少一人。弄书儿女小，为道岁时新。未有蠲愁物，凭君赋绝伦。
早春喜宛平陈健夫枉顾沙亭村居 其四,明末清初,屈大均,殷勤山喜鹊，不遣片帆回。月为弹琴上，花因酌酒开。水声乾白石，山影湿苍苔。连日须阴雨，留人在啸台。
早春喜宛平陈健夫枉顾沙亭村居 其五,明末清初,屈大均,明日零陵去，还寻屈氏乡。子孙三户少，汤沐九疑长。鸾鸟须多语，兰荪不独香。那能似潇水，随尔入清湘。
送僧当人返庐陵文文山旧隐,明末清初,屈大均,兰若富田东，文山正气中。犹馀河岳在，不恨水云空。暮磬催林鸟，秋灯急草虫。墓门螺子近，迟我哭西风。
花朝社集西禅寺,明末清初,屈大均,水国多烟雨，春光一半迟。花从今日得，莺与故人期。浦有沉香气，林多翡翠枝。玉壶携不远，兰若在江湄。
舟入罗旁之水将访西宁张明府有作 其一,明末清初,屈大均,水断频无岸，山开渐有林。花愁渔父识，药喜野人寻。鸡犬仙家物，牛羊太古心。炊烟时一起，散作白云深。
舟入罗旁之水将访西宁张明府有作 其二,明末清初,屈大均,山口一溪分，舟随白鹭群。花寒因向水，石湿为生云。草色千峰染，林香万壑薰。湾环殊未已，滩路苦纷纷。
舟入罗旁之水将访西宁张明府有作 其三,明末清初,屈大均,溪尽山城出，高高在乱峰。厓飞千树瀑，石响一林钟。叶落传人语，沙乾失虎踪。夕阳茅店外，樵影下寒松。
舟入罗旁之水将访西宁张明府有作 其四,明末清初,屈大均,泷西山水县，喜有令君贤。瀑布为膏泽，桃花引客船。夷门公子礼，新语大夫篇。定识相留处，行春白鹿边。
龙井 其一,明末清初,屈大均,泷西一龙井，涓滴是真泉。有本云根里，无声瀑布边。寒宜带冰食，暖待扫花眠。清绝使君爱，为亭向紫烟。
龙井 其二,明末清初,屈大均,方寸一泓碧，秋光映欲空。月生明镜底，天在素华中。石作银床好，浆怜玉井同。使君频汲取，啸咏隐之风。
立夏前二日留春 其一,明末清初,屈大均,未见春光尽，依依在暮烟。忍教花雨送，愁使柳风牵。一日犹青帝，三朝即绛天。流莺无限语，相约在明年。
立夏前二日留春 其二,明末清初,屈大均,清和明日是，未忍别残春。相送如南浦，相依似故人。花光重泪湿，柳色更愁新。催得含桃熟，莺声亦苦辛。
送钱明府,明末清初,屈大均,棠舟君莫发，且待荔枝丹。五月炎洲好，千林火实寒。凉生儿女葛，香满大夫兰。以此留吾子，家家白玉盘。
题徐太史枫江渔父图 其一,明末清初,屈大均,羡尔吴江客，鲈香满水云。如何白鸥好，忽别太湖群。明月此何夕，秋光曾在君。萧萧枫正落，一叶梦中闻。
题徐太史枫江渔父图 其二,明末清初,屈大均,梦里一峰青，依稀西洞庭。平生爱林屋，未得隐秋屏。白鹭自高下，梅花相杳冥。君家在何处，招手且虹亭。
以香根一枚为黄位北寿系以诗,明末清初,屈大均,莞中黄熟好，香乃在孤根。生爱朱砂土，名传金桔园。美人宜服媚，长日共寒暄。尺寸持相赠，如兰更一言。
寿李中丞,明末清初,屈大均,召公至南海，疆理尽炎荒。一柱分新息，三城控夜郎。恩深蕉浦雨，威凛柏台霜。父老争为寿，菖蒲九节长。
客至 其一,明末清初,屈大均,右客到茆茨，窗垂喜母丝。冻醪开瓮早，生菜上盘迟。代食嗟无日，躬耕幸有师。萧疏一丛菊，寒赖故人知。
客至 其二,明末清初,屈大均,轩车劳长者，不敢闭门深。父子庞公业，妻孥靖节心。雪寒花更细，云暖叶多阴。稍待松间月，娱君有寒琴。
割带,明末清初,屈大均,自割连枝带，相思直至今。花中时有影，镜里绝无心。小像薰香暗，遗衣裹玉深。海棠应尽化，泪渍藓门阴。
徐孺子,明末清初,屈大均,岩岩徐孺子，玉润早流光。明镜有馀鉴，生刍空白芳。南州怜宅在，东汉恨人亡。今代无高上，风流尔独长。
洪儿 其一,明末清初,屈大均,生身从少母，尺口苦饥寒。小字青箱好，新衣白越单。描书斑管细，靧面碧桃残。未饮聪明水，童蒙且自安。
洪儿 其二,明末清初,屈大均,异日胜耕作，山民是小庞。练裙寒好著，花笔大须扛。天地馀南亩，羲皇在北窗。无心频命子，酌酒且鸡缸。
初月,明末清初,屈大均,乍成秋水魄，光未碧空流。白露微沾影，黄云细摺愁。蛾眉能几夕，玉镜好禁秋。岂有齐纨扇，团圆至白头。
过黎丈园,明末清初,屈大均,野老多黄菊，枝枝映酒开。露华香满手，花朵大如杯。以我餐英客，相期步屧来。篱边分数本，秋色一肩回。
可惜 其一,明末清初,屈大均,可惜功名会，先人反后人。才疏应早退，貌恶自长贫。草出偏含雨，梅开不及春。徒然三载别，忧念累慈亲。
可惜 其二,明末清初,屈大均,出处因雠敌，平生烈士雄。道孤难自立，才拙易为穷。众鸟啁啾里，文鸾困抑中。江潭思见放，复守蕙兰丛。
可惜 其三,明末清初,屈大均,中厨烧笋熟，下箸忽凄然。不视高堂膳，难归下海田。泪和三妇滴，身恐一人捐。未拔贲禺郡，明春可劳旋。
水东夜雨作 其一,明末清初,屈大均,欲梦惊寒雨，潇潇乱竹间。发因慈母白，身以散官闲。战阵平生事，衣冠一代颜。将归偏未得，咫尺是乡山。
水东夜雨作 其二,明末清初,屈大均,三年客始安，两度苦春寒。士马同筋力，华戎见肺肝。居西随太白，逐北至皋兰。明岁桃花发，应从故国看。
水东夜雨作 其三,明末清初,屈大均,甚须春雨洗，战血满乾坤。已见三秦克，仍闻百粤吞。地平无北口，天固失荆门。腊酒须斟酌，欢娱寄弟昆。
寿两广制府 其一,明末清初,屈大均,占甫兼文武，诗多肆好风。崧高还自诵，燕喜复谁同。孝友期张仲，经营似召公。对扬称万寿，受命正无穷。
寿两广制府 其二,明末清初,屈大均,元老多风雅，西京一代才。繇来大司马，诗冠柏梁台。五岭为铜柱，三江作玉杯。持将介眉寿，复有庾关梅。
寿两广制府 其三,明末清初,屈大均,名世生东浙，文成复有人。天南开节钺，岭外起经纶。雷电成章早，山河入誓新。炎方永师保，天与大年春。
赠吴吴兴,明末清初,屈大均,一麾江海日，宾客几人存。白首携雏凤，炎方听暮猿。词人推祭酒，故事问开元。葹草持相赠，湘累有一孙。
赠刘生,明末清初,屈大均,十八冠军年，沙场奋玉鞭。刘生元侠少，汉将好飞骞。剑口寒星出，弓弰满月悬。先平南越占，却到朔云边。
赠别吴门朱雪鸿 其一,明末清初,屈大均,亦是青青草，如何独有芳。相知一渔父，欲去是清湘。二女元仙姥，三闾亦楚狂。含情赠琼佩，珍重系罗裳。
赠别吴门朱雪鸿 其二,明末清初,屈大均,勇绝专诸子，当年学炙鱼。人留刺客传，巷有伯鸾居。庑下虽逃世，舂边亦著书。吴人能用剑，风俗近何如。
赠别吴门朱雪鸿 其三,明末清初,屈大均,平生人事拙，名外得夫君。有子随黄岳，无家在白云。桃椎时织屦，西子每湔裙。高洁谁能似，兰葩亦未芬。
赠别吴门朱雪鸿 其四,明末清初,屈大均,美尔多贤友，书中姓氏留。明春来茂苑，之子识西舟。王霸从无种，文章自有秋。田园何必问，吾道本云浮。
赠别吴门朱雪鸿 其五,明末清初,屈大均,麈尾平生物，兼之白鹭翎。相贻惟皎洁，相赏更沉冥。石气薰黄浦，湖光浴翠屏。殷勤期汝友，舣棹采香泾。
赠别吴门朱雪鸿 其六,明末清初,屈大均,金昌亭下墓，传是汉梁鸿。身似要离细，心因匕首雄。凭君披宿草，与客溯高风。复向皋桥畔，长歌吊伯通。
赠别吴门朱雪鸿 其七,明末清初,屈大均,昆山陶岘好，浪迹在云烟。天性元麋鹿，人言是水仙。风流君最慕，高尚世争传。安得三舟去，重浮碧海边。
赠别吴门朱雪鸿 其八,明末清初,屈大均,勿复求当世，江东作步兵。生前应自适，身后不须名。千里莼长美，三江水复清。弹琴小渔舸，随意太湖行。
赠别吴门朱雪鸿 其九,明末清初,屈大均,吴船多六柱，一一受风凉。藕是伤荷好，松惟阔叶香。湖中鱼斗大，溪上酒城长。归及小儿节，瓜蔬满画堂。
赠别吴门朱雪鸿 其十,明末清初,屈大均,传闻言偃宅，古井接潮波。一片洗衣石，千秋生薜萝。精华南国盛，文学大吴多。君爱琴川上，遗风总善歌。
赠别吴门朱雪鸿 其十一,明末清初,屈大均,西山林屋畔，禄里旧成村。地肺无秦汉，芝华有子孙。仙人须佐命，白首未忘言。终隐谁能似，淮阳一老尊。
赠别吴门朱雪鸿 其十二,明末清初,屈大均,毵娑凤州柳，枝叶最垂垂。絮向白头扑，花兼红粉吹。年年分越女，处处寄湘累。清婉吴音好，相思定不衰。
赠钱唐赵上舍,明末清初,屈大均,天南惟翡翠，最解媚兰苕。相见如初日，相随似暮潮。才华武林客，光采紫宸朝。饥渴须琼树，承君玉佩要。
送赵芳佩 其一,明末清初,屈大均,罗浮梅树好，争得似西溪。归去紫骝马，朝朝花下嘶。昔予在河渚，与客踏春泥。君试求芳迹，柔桑十里堤。
送赵芳佩 其二,明末清初,屈大均,相见只斯须，难留是白驹。白君来合浦，不敢说明珠。才美无三楚，情深在二禺。故人大毛子，书肯问菰芦。
吹叶词为舒亦蕃作 其一,明末清初,屈大均,仙人吹木叶，一半作鸾声。夜夜碧空外，风泉相与清。苏门无此啸，太上有馀情。谁识元音好，多从茉莉生。
吹叶词为舒亦蕃作 其二,明末清初,屈大均,忽似蝉嘶乱，凄清叶底来。月因三弄上，花以一声开。人籁那能好，天心日已哀。可能当黍谷，吹得暖风回。
听憨上人弹琴,明末清初,屈大均,挥弦作神仙，一曲海风凉。多少枫林叶，无声到夕阳。轩窗苔藓冷，衫袖苾刍香。琴外无山水，相留此石床。
伏日吴方来招饮,明末清初,屈大均,避暑惟须饮，相邀向水涯。东方难割肉，河朔且浮瓜。葵扇摇明月，桃笙布浅沙。主人欢褦襶，更遣数来家。
赠别徐子卿 其一,明末清初,屈大均,君亦襄阳隐，山民是小庞。田园无素业，烟水是炎邦。汉月悬铜柱，蛮花扑玉缸。荔枝归献好，贤父望三泷。
赠别徐子卿 其二,明末清初,屈大均,沐犊犹无匹，牵牛已有期。朝飞怜雉子，夕寝忆熊罴。粳稻全收日，芙荷半落时。凉风休得早，吹白鬓边丝。
赠别徐子卿 其三,明末清初,屈大均,共是单家子，栖迟日以贫。黄香无大裤，徐庶有疏巾。蝉饮惟清露，鱼行只白蘋。而翁早高逸，吾道在遗人。
从鲍尔先乞英石,明末清初,屈大均,如何岩洞好，总在一卷中。苍翠含秋雨，巉岩上碧空。从君乞山岳，与我必华嵩。不尽卧游意，依稀白帝宫。
题蒋玉渊驭鹿图,明末清初,屈大均,仙人有骐骥，白鹿与胎禽。君与鸣麑者，依依松树阴。无人共甘草，有道即长林。何物为王霸，雌雄且自深。
喜鲍子韶来粤 其一,明末清初,屈大均,复作江城客，萧条亦自悲。行吟渔父侧，长跪老人时。雨减惟腰带，霜惊是鬓丝。沙边一寒鹭，孤立有君知。
喜鲍子韶来粤 其二,明末清初,屈大均,穷交当此日，愁苦益相亲。白璧空投世，黄金不识人。难求闾里侠，易逐水云贫。萧瑟秋将起，言归欲怆神。
喜鲍子韶来粤 其三,明末清初,屈大均,友道自今绝，肝肠独有君。英雄愁失路，知己惜离群。鸿鹄谁无志，兰荪自有芬。袖中一纨扇，努力待南薰。
喜鲍子韶来粤 其四,明末清初,屈大均,自来惟鲍氏，诗冠六朝时。有子须君寄，无才愧尔知。交因贫贱好，情以死生移。羽翼相须甚，摧残昧所之。
赠杜十五,明末清初,屈大均,英雄多美色，糠覈最肥人。有恨长贫贱，无时且隐沦。城边车辙满，江上席门新。黄老何须学，君才已绝伦。
寄桐岑禅师,明末清初,屈大均,七十二峰青，如君亦翠屏。相思与春水，流满采香泾。有路迷烟雨，无心在杳冥。故人朱处士，应许叩禅扃。
寄钱唐毛稚黄,明末清初,屈大均,故人如有问，明月是平生。流照南屏上，秋风相与清。所思重携手，长啸一含情。白发且高卧，山书知已成。
送周丈,明末清初,屈大均,五侯宾客在，慷慨有君卿。吾道须游侠，君才已老成。水浮海阳郡，山别尉佗城。未有一尊酒，难消缱绻情。
送黄子之晋康,明末清初,屈大均,尔去小湘峡，嘉鱼未及时。祗应锦石上，一与白鸥期。高咏徒为尔，忘忧不在兹。江边得朱草，且荐大中祠。
赠黄参军 其一,明末清初,屈大均,知君宦游倦，归卧忆青溪。他日陶公柳，参差烟水西。篱边有黄菊，门外即丹梯。未老能高逸，仙源定不迷。
赠黄参军 其二,明末清初,屈大均,青莲诗俊逸，总是学参军。六代复谁好，风流今在君。林泉多白日，轩冕一浮云。将我紫霞饮，杯中有众芬。
送刘参军,明末清初,屈大均,故人越石父，已有解骖人。自此多知己，相依况老亲。挂帆珠海月，驱马蓟门尘。风雅忘忧物，毋令白发新。
秋夕与琴客作,明末清初,屈大均,独坐偏宜夜，秋光是客心。如何明月影，只爱白云林。露滴花中酒，风鸣石上琴。萧萧数风叶，传得瀑泉音。
送吴客,明末清初,屈大均,吴中多宝剑，汝得一干将。色吐阴山玉，光含古锦囊。三关游侠地，九塞少年场。我友西秦在，相思道未央。
泰山咏遇和许生,明末清初,屈大均,百尺秦松上，飘飖一羽衣。云擎芝盖出，凤带玉箫飞。垂手弄银汉，携予登翠微。多惭许斧子，得遇右英妃。
昔我,明末清初,屈大均,昔我浮家去，依依在汉阳。无穷惟木叶，不忍过潇湘。白鹭同华发，青山是故乡。不知渔父意，何事爱沧浪。
送季伟公之博罗求其先人治迹,明末清初,屈大均,尔亦浮山似，浮来只博罗。苍苍峰四百，一半与沧波。令得仙公少，人思鲍靓多。殷勤从父老，遗爱问如何。
送友人之京营葬,明末清初,屈大均,匍匐京东去，先公返葬时。鸟伤河上土，猿哭墓门枝。霜露沾濡早，牛羊踯躅迟。沙场多战绩，泪洒道旁碑。
赋赠粤东典试刘工部,明末清初,屈大均,驷马中郎客，梅花水部才。大文持玉尺，元气酌金罍。尽网珊瑚树，穷探明月胎。斑骓归莫遽，秋满越王台。
题顾麟士先生织帘居晚望图应令子伊人之请 其一,明末清初,屈大均,东吴耆旧在，人向织帘求。父子书频著，妻孥食未谋。山中馀日月，世外有春秋。莫倚斜阳望，苍茫易白头。
题顾麟士先生织帘居晚望图应令子伊人之请 其二,明末清初,屈大均,烟水未迷津，渔夫笑避秦。无穷衰草地，有尽夕阳人。鸡犬中华物，桑麻太古春。庞公馀素业，有子作山民。
秋日书怀 其一,明末清初,屈大均,梁鸿元烈士，范蠡本狂人。奇策知无用，高风祗自亲。青琴依学道，黄菊笑居贫。图史舂边荫，吾生合苦辛。
秋日书怀 其二,明末清初,屈大均,愁中宜日短，病里爱天寒。白雁冬方听，黄花腊始看。故人频涕泪，知己又凋残。努力支长夜，床帷未敢安。
布席 其一,明末清初,屈大均,布席劳贫女，馀光乞彼姝。自怜颜色少，不嫁即罗敷。蓬垢羞膏沐，清狂笑酒垆。白头吟莫苦，意气古来无。
布席 其二,明末清初,屈大均,彼美东邻子，频歌弃妇篇。昭阳曾几日，永苍已经年。杨柳徒多絮，芙蓉自少莲。不如若耶上，终老绿苔边。
读吴野人东淘集 其一,明末清初,屈大均,东淘诗太苦，总作断肠声。不是子鹃鸟，谁能知此情。哀猿相叫啸，落月林分明。夜夜同凄绝，教人白发生。
读吴野人东淘集 其二,明末清初,屈大均,江南与江北，秋总在君家。一片萧条意，含阴作海霞。何须云际雁，不必雨中花。已自堪肠绝，声声入暮笳。
金鱼池和人,明末清初,屈大均,槐柳天坛下，朱明暑气蒸。银灯烧夜月，铜椀卖春冰。苏合裘初解，芙蓉舫可乘。美人油壁至，多自越西陵。
哭顾亭林处士,明末清初,屈大均,雁门相送后，秋色满边城。白日惟知暮，寒天讵肯明。才分南北路，便有死生情。皓首悲难待，黄河忽已清。
闻蓝子谈武夷折笋隐屏之胜有作,明末清初,屈大均,折笋愁将折，飞梯恐遂飞。峰随九水落，云作一天围。山鬼秋多啸，羽人寒未归。他年三十六，勿使一峰违。
寄赠武进陈古民丈,明末清初,屈大均,令子称高逸，家临白鹤溪。有时从地肺，潜出洞庭西。书画松江似，风流董氏齐。岕茶亲制就，壶向二泉提。
后嘉鱼诗 其一,明末清初,屈大均,去岁崧台下，同人总在兹。嘉鱼惊入馔，端水喜流澌。石室梅开候，羚羊雪积时。玉盘分幕府，饮御重相期。
后嘉鱼诗 其二,明末清初,屈大均,南有惟湘峡，兼之杨柳沙。味甘因石乳，色好似苔花。出每乘深雾，来如漾片霞。今年风日暖，富有是渔家。
后嘉鱼诗 其三,明末清初,屈大均,风暖出岩穴，浮游大小湘。今年炎雪少，更见锦鳞长。十里行厨满，三时下箸香。重唇似滦鲫，北客未曾尝。
后嘉鱼诗 其四,明末清初,屈大均,天寒齐出穴，一一峡门东。水上餐南雾，岩间避北风。忽教珠市满，频使玉盘空。疍女金钱数，纷纷舴锰中。
后嘉鱼诗 其五,明末清初,屈大均,丙穴即端溪，朝来出水齐。长随渔父去，每恐白云迷。锦石山之下，羚羊峡以西。一冬无所事，笭箵只亲携。
后嘉鱼诗 其六,明末清初,屈大均,客邸频留客，嘉鱼一味鲜。系船高峡口，作脍大江边。黄鸟喧冬至，梅花盛小年。满城柑子熟，酒渴不论钱。
后嘉鱼诗 其七,明末清初,屈大均,钗珥家家买，甘腴一一沾。多调花露酒，少著水晶盐。冬逐江潮出，春归石穴潜。明年长至候，更得满闾阎。
后嘉鱼诗 其八,明末清初,屈大均,风俗嘉鱼会，人人至日闲。东西三峡内，上下二州间。腊酒多宜寿，梅花尽解颜。老年宜食鲙，堪治二毛斑。
后嘉鱼诗 其九,明末清初,屈大均,半在崧台市，渔船买更鲜。自烹香积外，相馈大寒前。小用葱花糁，轻将酒子煎。雪儿能劝客，歌曲有馀妍。
后嘉鱼诗 其十,明末清初,屈大均,价贵难论斗，殷勤向老渔。穿教蒲草细，养用玉缸虚。泉冽羹逾美，花肥肉有馀。年年小寒节，不忍当园蔬。
后嘉鱼诗 其十二,明末清初,屈大均,小雅知名早，诗人几溯洄。频从丝网得，不上竹竿来。一下文犀箸，忘持白玉杯。相酬无好咏，深愧大夫才。
闻雁,明末清初,屈大均,一声边雁落，孤客最先闻。是夕芦花渚，扁舟宿白云。烟迷南海影，风断洞庭群。甚有怀人字，殷勤欲托君。
自端州载嘉鱼归舂山草堂 其一,明末清初,屈大均,昔慕嘉鱼美，名传小雅篇。岂知吾越有，得奉老亲前。三日微茫路，双盘泼剌鲜。白头迟下箸，念父在黄泉。
自端州载嘉鱼归舂山草堂 其二,明末清初,屈大均,自向端州买，持归涉海潮。养须泉水活，烹用滑甘调。小博高堂喜，频将素友招。儿曹不知味，餍饫得连朝。
黄冈 其一,明末清初,屈大均,黄冈村最好，斜对水岩开。紫石家家琢，青花一一裁。蕉心乘雨出，榕影逐风来。向夕兰舟泊，微闻猿啸哀。
黄冈 其二,明末清初,屈大均,此地耕桑少，人人割紫云。双缣天际至，一片水坑分。蕉叶含纯德，羊肝出大文。深惭无著作，只写白鹅群。
黄冈 其三,明末清初,屈大均,村小当高峡，家家拥石林。琢磨儿女力，挥洒圣贤心。造物如相惜，生涯岂至今。老岩开自宋，日见斧斤深。
黄冈 其四,明末清初,屈大均,端州多巧匠，生长此山边。活眼开鸲鹆，真花养水泉。峡中探黑穴，岩里踏青天。最是东西洞，能消十万钱。
黄冈 其五,明末清初,屈大均,日夕穿山腹，深深至九渊。云膏含水软，玉髓得风坚。小凿从唐代，重封自宋年。神灵呵尔辈，斤斧莫争先。
黄冈 其六,明末清初,屈大均,猪肝真紫好，得水见精微。隐映青花细，温柔暖玉肥。蛮奴高索价，洞口半开扉。纯粹无多片，心伤识者稀。
黄冈 其七,明末清初,屈大均,端溪闲采砚，系艇峡江滨。匍匐窥岩口，殷勤问峒人。千金开未得，一片乞须频。细认莓苔字，方知此穴真。
黄冈 其八,明末清初,屈大均,石匠欺人甚，真岩有是非。元精吾尚识，至宝世原稀。赠客重包锦，酬工数典衣。铭辞须古奥，一一使垂晖。
书胡春坊述祖德诗后 其一,明末清初,屈大均,海邑多遗爱，人思子大夫。精灵三粤在，俎豆百蛮孤。功德光前史，文章启后儒。贤孙能早达，展拜到松梧。
书胡春坊述祖德诗后 其二,明末清初,屈大均,丕承惟烈祖，大雅有慈孙。作颂歌先德，流声满越门。精微为孝享，羽翼是文言。肃肃典型在，钦哉汝后昆。
赠潘季子,明末清初,屈大均,谢家先幼凤，早已振家声。羽翼从炎海，翱翔上玉京。珠当明月吐，梅向小春荣。祖德西台旧，还高一代名。
有所思,明末清初,屈大均,美人日已远，春草日空深。欲去潇湘隔，兼之雨雪阴。相思生白发，相寄只彫琴。安得飞龙马，随君入桂林。
甲子岁除作 其一,明末清初,屈大均,欲寒先作雾，将暖更吹风。岁尽从今夜，春来自故宫。草犹含蕙绿，花已破桃红。腊酒琉璃盏，殷勤入掌中。
甲子岁除作 其二,明末清初,屈大均,白首荷蓑笠，居然农丈人。野功休晏岁，山事起初春。雨气横林半，烟光出水滨。莺声那不早，开我笑颜新。
甲子岁除作 其三,明末清初,屈大均,岁除无一事，堪酌送愁杯。花以明灯喜，春因爆竹催。山寒多夜雨，地薄易冬雷。命只悲何益，尊前正有梅。
乙丑元日作,明末清初,屈大均,易逢元日暖，难得岁朝春。雨色含山浅，烟光映水新。筐开花胜小，盘出菜丝匀。却笑夭桃朵，颜红不及人。
人日承高廷评张处士见过有作,明末清初,屈大均,蓬蒿谁枉驾，君问读书床。正可求三益，何须在一方。天因人日暖，春以酒杯长。得似斜川否，开年第一觞。
哭蔡二西 其一,明末清初,屈大均,四十颠毛白，知君不永年。无心非著述，有泪是山川。儿女迟婚嫁，图书早弃捐。陶公频绝笔，甲子仲冬前。
哭蔡二西 其二,明末清初,屈大均,柳下工何益，徒劳玩世心。代农非此日，依隐且空林。纵饮无馀事，狂歌直至今。人间蜩蜕早，哀乐怨情深。
哭蔡二西 其三,明末清初,屈大均,相怜被发久，未戴建安巾。惨淡南阳气，萧条朔漠春。命难盘石固，愁易落花新。一旦归蒿里，皇天鉴碧燐。
哭蔡二西 其四,明末清初,屈大均,故国频兴废，徒伤命不辰。无能回白日，得死即长春。沟壑难留汝，江山易属人。英雄多鬼伯，催促作黄尘。
哭蔡二西 其五,明末清初,屈大均,与子昏姻好，图将慰寂寥。男怜嵇氏幼，女爱左家娇。骨肉能相保，精灵自可招。尚平家累重，身后恐飘摇。
哭蔡二西 其六,明末清初,屈大均,生死相忘久，心惟造物知。琴张编曲日，桑户返真时。病岂伤哀乐，贫能损孝慈。平生歌哭意，谁与子舆期。
哭蔡二西 其七,明末清初,屈大均,虿尾银钩好，君尝爱我书。频教团扇满，不使练裙馀。石气含云冷，花光影水虚。重来挥洒地，苔藓没庭除。
哭蔡二西 其八,明末清初,屈大均,东官虽咫尺，匍匐苦难前。白马迟三月，黄泉已半年。结婚图好永，知己使情偏。自分惟孤立，从今谢世贤。
奉酬高廷评谡苑 其一,明末清初,屈大均,信美高廷尉，名尊汉殿中。法冠辞蓟北，使节到禺东。以我栖迟久，相将啸咏同。无能善黄老，系袜愧张公。
奉酬高廷评谡苑 其二,明末清初,屈大均,鲛人何慷慨，解作报恩珠。泪下成明月，光流满海隅。君怜珍怪甚，情与世人殊。耳后双悬好，持将赠彼姝。
奉酬高廷评谡苑 其三,明末清初,屈大均,一笔书兼画，时时逸势飞。丁真还永草，吴带复曹衣。纨扇人争得，银钩世所希。丹青能教我，当作陆探微。
奉酬高廷评谡苑 其四,明末清初,屈大均,共怜人胜节，欢赏及年华。七种金盘菜，千枝火树花。相思经岁月，相结且云霞。朝汉台边柳，牵君白鼻騧。
奉酬高廷评谡苑 其五,明末清初,屈大均,老龙玄牝客，小凤紫微人。道以文章重，情于隐逸亲。莺时须有酒，花外即无邻。君赠诗篇好，长为怀袖珍。
奉酬高廷评谡苑 其六,明末清初,屈大均,汝亦尊南宋，词多学玉田。风流朱十似，辉映浙西贤。乐府宜新调，离骚贵外篇。珠娘今解唱，莫使广南传。
奉酬高廷评谡苑 其七,明末清初,屈大均,两粤山川路，间关子大夫。亲裁南海记，自写桂林图。负矢多香尉，持笺有雪奴。陆生人最笑，金橐照城隅。
奉酬张超然处士 其一,明末清初,屈大均,久知闽海上，处士有君贤。草野心谁识，春秋论自传。家浮江左地，客作日南天。一见成胶漆，情因道义偏。
奉酬张超然处士 其二,明末清初,屈大均,有愧林乌甚，艰难菽水才。承君同束皙，为我补南陔。贫使文章贱，愁将岁月催。江南思负米，欲去复迟回。
奉酬张超然处士 其三,明末清初,屈大均,此日宜高尚，方无愧白华。无营元处子，不辱即中华。卧尽林间雪，餐馀海上霞。浮云多妙志，与尔总忘家。
奉酬张超然处士 其四,明末清初,屈大均,振笔天文似，离离垂素晖。相箴多雅颂，相被有裳衣。吾道惟删述，平生亦庶几。君才尤绝丽，玄上凤凰飞。
奉酬张超然处士 其五,明末清初,屈大均,自作渔罾卖，吾师北郭骚。家临鲛室近，楼对虎门高。一日鸡豚少，三年士马劳。无成徒白首，愧尔赠雄刀。
奉酬张超然处士 其六,明末清初,屈大均,白日无馀事，鸣琴在石床。神明归大易，梦寐得羲皇。身为诸华守，书因一老藏。君能相羽翼，斯道有辉光。
送严止峰,明末清初,屈大均,尔有潇湘竹，枝枝写赠人。分予慈孝笋，散作一林春。去及朱明节，归娱白发亲。苍苍秦驻月，长为草堂新。
张桐尹饷我杭州宫扇赋此答之 其一,明末清初,屈大均,细摺金霞瓣，轻裁宝月轮。样依南宋内，制自武林人。烟雾乘鸾影，虚无拾翠尘。殷勤君见赠，顿使手生春。
张桐尹饷我杭州宫扇赋此答之 其二,明末清初,屈大均,绝胜齐纨素，怀归好媚兹。更将明月似，分与小星持。荷片团圆处，榴英灼烁时。凉风起君袂，花发梦先知。
送琴客詹大生丈,明末清初,屈大均,长啸和君琴，风吹山水心。不因天籁好，安见古人深。自此梦中路，兼之空外音。圣湖明月夜，愁绝一人寻。
寄徐孝先,明末清初,屈大均,衔哀四十春，缟素一孤臣。牧犊无家久，烹鱼有泪新。水围河渚宅，梅隔武林人。苦节谁能似，天留不死身。
寄施赞伯,明末清初,屈大均,有友相依久，舂边度岁华。如何皋氏后，复有一朱家。水国同垂钓，山园或种瓜。西吴耆旧少，馀尔在蒹葭。
至日同超然作,明末清初,屈大均,至日孤舟上，家人忆拜冬。惊寒因酒薄，耐暖且衣重。草绿添江色，花黄减岸容。薰炉微著火，雪事话吴淞。
生女 其一,明末清初,屈大均,垂老频生女，呱呱亦寝床。妻边三织素，妾处一平阳。但使桃花灼，何须柳絮香。先人留姆训，一一与珠娘。
生女 其二,明末清初,屈大均,弱女多逾好，陶公亦慰情。艰难孩抱物，断续笑啼声。渐渐吾衰老，迟迟汝长成。无穷婚嫁日，贫绝累难轻。
生女 其三,明末清初,屈大均,岁岁生儿女，今冬复惠芳。双双初设帨，一一始扶床。卖犬知他日，乘鸾定故乡。无令悲远嫁，骨肉日相望。
饮武夷茶作,明末清初,屈大均,武夷新茗好，一啜使神清。色以真泉出，香因活火生。摘来从折笋，烹处正啼莺。白白瓷杯里，花枝照愈明。
先君澹足公忌日作 其一,明末清初,屈大均,早孤无禄甚，三十七年哀。不仕空承志，非时敢见才。贫怜三世食，老恨五男催。岁岁当残腊，呜呜哭草莱。
先君澹足公忌日作 其二,明末清初,屈大均,墓木成围久，婆娑自弱年。梦魂多雨夜，悽怆更霜天。画像平时设，遗衣忌日悬。父书难再读，最是教忠篇。
乙丑腊月十三日恭遇慈大人八十二岁生日喜赋 其一,明末清初,屈大均,诗人歌寿母，令我亦同然。白发俱难老，黄流更驻年。人分长命缕，客至小春天。岁岁萱花会，无穷是此筵。
乙丑腊月十三日恭遇慈大人八十二岁生日喜赋 其二,明末清初,屈大均,炎洲春色早，腊月已阳和。花使高堂笑，莺教稚子歌。老莱欢不已，长袖舞偏多。煖日迟迟好，无令百岁过。
乙丑腊月十三日恭遇慈大人八十二岁生日喜赋 其三,明末清初,屈大均,八十二春秋，麻姑未白头。长年乞王母，介福与康侯。称老吾何敢，承欢恐未周。儿孙是萱草，岁岁赖忘忧。
乙丑腊月十三日恭遇慈大人八十二岁生日喜赋 其四,明末清初,屈大均,儿年一甲子，发白与亲同。养志惟高尚，遭时且固穷。莺花知汉腊，儿女解秦风。白露蒹葭冷，全家水曲中。
乙丑腊月十三日恭遇慈大人八十二岁生日喜赋 其五,明末清初,屈大均,朱萼身虽老，连枝得弟昆。无营三处子，有道一曾孙。南雪多为雨，西山半入园。孀慈无事极，日夕御轻轩。
乙丑腊月十三日恭遇慈大人八十二岁生日喜赋 其六,明末清初,屈大均,白华磨错久，无欲是生平。有耻甘违世，非时敢殉名。晨羞牲鼎少，夕卧水烟清。以道为甘毳，苍苍识此情。
乙丑腊月十三日恭遇慈大人八十二岁生日喜赋 其七,明末清初,屈大均,七尺人难许，归耕已十秋。亲安因不仕，母老复何求。妇汲朝临涧，儿樵晚下丘。陔边春草色，日夕更思柔。
乙丑腊月十三日恭遇慈大人八十二岁生日喜赋 其八,明末清初,屈大均,乔木宋时村，安亲一小园。白头乌子母，新粉竹儿孙。古老衣冠在，虚无手泽存。先公如不没，九十一乡尊。
乙丑岁除作 其一,明末清初,屈大均,年光微雨后，春发大寒初。花片沾云湿，松声入水虚。酒因慈母饮，诗为小儿书。不记谁家腊，闻莺识岁除。
乙丑岁除作 其二,明末清初,屈大均,又见蘼芜草，春芽出土膏。岁华愁里失，人事梦中劳。雪以乾风小，泉因细雨高。年年此除夕，努力是醇醪。
乙丑岁除作 其三,明末清初,屈大均,年年生一口，婚嫁尚无期。蚌蛤三珠日，鸣鸠七子时。孝衰吾岂敢，忠养汝何迟。阿妇殷勤道，威姑百岁姿。
乙丑岁除作 其四,明末清初,屈大均,灯花因守岁，一倍照愁思。学易偏多过，加年只益悲。寒消阴雨后，春转晓风时。辛苦青盲客，皇天不肯知。
乙丑岁除作 其五,明末清初,屈大均,稚子眠难早，喧喧到晓钟。煖嫌灯火少，寒恨水云重。莺语催元日，鸡声送大冬。明朝书甲子，又见泪光浓。
丙寅元日作 其一,明末清初,屈大均,五十频加七，三年即杖乡。朱颜贫更好，白发老还长。柏酒歌中满，莱衣舞处香。履端何所祝，旗翼与高堂。
丙寅元日作 其二,明末清初,屈大均,亲在宁言老，康强又一春。但能如寿母，即此是仙人。竹叶佳儿劝，椒花小妇陈。白头应有遇，天意在遗民。
丙寅元日作 其三,明末清初,屈大均,一自边人至，南中得雪看。炎天无旧煖，涨海有新寒。今岁春光早，开年花气乾。深深元日酒，好尽老农欢。
丙寅元日作 其四,明末清初,屈大均,衣冠馀一客，坐老故山春。鸡犬那知汉，莺花亦避秦。欢娱从献岁，啸傲及先民。莫使青腰女，今年点鬓新。
丙寅元日作 其五,明末清初,屈大均,一冬思曝背，晴煖向檐端。岂敢愁年湿，其如苦岁寒。旧枝和子拾，新叶当花看。野老惟天日，关心涕泪繁。
哭从兄泰士 其一,明末清初,屈大均,而兄尝与汝，弱冠事勤王。间道从交趾，趋朝到点苍。一龙哀失所，双雁愧成行。九死空归去，攀髯竟渺茫。
哭从兄泰士 其二,明末清初,屈大均,哲兄先汝逝，墓木已成围。仅后三年死，虚同万里归。情深甘饮恨，心在忍忘机。我亦吞声者，哀歌未觉非。
哭从兄泰士 其三,明末清初,屈大均,高堂衰谢甚，哭汝八旬时。无命长为子，多才早得师。孤生摧折易，一节始终持。辛苦同松柏，风霜总不知。
哭从兄泰士 其四,明末清初,屈大均,五十早衰年，冰霜受命偏。一兄先宿草，三弟亦黄泉。雁落初寒夜，乌惊欲曙天。无情肠已断，况复冷猿边。
哭从兄泰士 其五,明末清初,屈大均,遗臣零落尽，后死复何人。鹤发悲无日，羊裘望有身。桐孤元半死，薇在未全贫。忽去同蝉蜕，无言寄老亲。
哭从兄泰士 其六,明末清初,屈大均,儿女皆黄口，妻孥未白头。欲终乌鸟养，长抱稻粱愁。客死依知己，魂归得首丘。老亲匍匐往，险绝一孤舟。
哭从兄泰士 其七,明末清初,屈大均,与汝生庚午，依稀近六旬。文章同食力，出处未违亲。蒲柳忧先我，参苓耻累人。吾宗师表者，少尔白华身。
哭从兄泰士 其八,明末清初,屈大均,时命哀无及，平生泪在兹。求仁商士志，争义楚臣辞。子舍魂长绕，天形化未知。清宵应入梦，语我夜台悲。
送泰士兄葬,明末清初,屈大均,峨峨千尺松，崩向此云峰。白日无饥凤，黄泉有老龙。名留高士在，墓待故人封。痛哭辞烟树，归时已下舂。
细雨,明末清初,屈大均,细雨鹅毛似，春初以此寒。一天林未湿，半日路犹乾。影欲沉花屿，声先到药栏。出门愁滑甚，有友隔江干。
哭殇女悦 其一,明末清初,屈大均,乳莺才出腹，毛湿未曾乾。耳畔啼方咽，怀中肉忽寒。初胎怜母小，少泪使亲安。辛苦蜉蝣似，承来路恐难。
哭殇女悦 其二,明末清初,屈大均,天寒长在腹，手战汝啼时。少乳愁珠母，无眠累雪儿。华灯长不息，绣褓亦重施。四十馀朝夕，匆匆不肯迟。
哭殇女悦 其三,明末清初,屈大均,姜酒香难已，方收满月筵。家人将锦剪，邻女把珠穿。囱髻寒难戴，摇篮煖尚悬。无端来诳我，孩笑在堂前。
哭殇女悦 其四,明末清初,屈大均,诸殇教涕泪，六度复而今。累以清贫重，情因老大深。有身才及尺，方鷇未成音。小小曹金瓠，婴魂何处寻。
哭殇女悦 其五,明末清初,屈大均,葬从兄与姊，三尺及泉黄。户外烧文葆，坟边奠乳浆。无知难识路，不哭已沾裳。物化徒劳尔，休为蝶与庄。
食白蟛蜞 其一,明末清初,屈大均,正月蟛蜞出，雌雄总有膏。绝甘全在壳，虽小亦持螯。捕取从沙坦，倾将入酒糟。野夫贪价贱，日夕下醇醪。
食白蟛蜞 其二,明末清初,屈大均,风俗园蔬似，朝朝下白黏。难腥因汲水，易熟为多盐。馈客双瓶少，随身一盒兼。儿童频下水，多卖与闾阎。
山茶,明末清初,屈大均,朵朵宝珠春，分明媚杀人。瓣沾黄粉湿，须染紫脂新。十日开能耐，双枝折莫频。却嫌多叶甚，一半掩朱唇。
儿明洪生日示之 其一,明末清初,屈大均,二月生明日，悬弧是汝期。豚儿惭教少，骥子恨生迟。衣薄吾空问，春寒尔不知。父书能尽读，深望长成时。
儿明洪生日示之 其二,明末清初,屈大均,九龄犹失学，汝懒岂吾儿。名父难为子，贫家未得师。诗书虽不好，纸笔亦同嬉。弟妹多欢笑，须令祖母知。
儿明洪生日示之 其三,明末清初,屈大均,角髻双垂小，桃花戴亦宜。犹令作娇女，未敢说佳儿。九岁蒙难发，三经读已迟。图书吾畎亩，望汝更耘耔。
儿明洪生日示之 其四,明末清初,屈大均,苦汝因高节，饥寒更几时。敢求儿智慧，但望我耆颐。成立那能早，慈威亦未迟。十年吾杖国，看尔有孙枝。
瓶花 其一,明末清初,屈大均,瓶花吾与汝，相对一春多。白发今如此，夭桃奈若何。养须生水好，薰用熟香和。日夕壶觞里，狂夫但有歌。
瓶花 其二,明末清初,屈大均,最是桃花口，偏多欲笑时。红颜吾解驻，白发汝休欺。玉女浆无尽，仙人禄在兹。玉壶留日月，长照岁寒姿。
手插梅枝得活喜赋,明末清初,屈大均,绿萼和枝折，乘春插即生。水留元气在，土得上膏荣。造化非无本，东皇亦有情。他时根尽发，移上玉缸轻。
波罗江上作,明末清初,屈大均,南海阳明谷，扶胥浩淼流。龙衔红日上，蜃作白云浮。十里莺花满，三春士女游。祝融兼水帝，祠庙在章丘。
攀枝花 其一,明末清初,屈大均,朵朵天边发，烧云是木棉。丹楼开十二，玉女笑三千。瓣里巢红翠，须间吐紫烟。越王烽火树，多在祝融前。
攀枝花 其二,明末清初,屈大均,朵朵争红日，枝枝作烛龙。炙天光尽煖，映水色还浓。不叶珊瑚似，全花彩翠封。年年春二月，先发海边峰。
攀枝花 其三,明末清初,屈大均,枝枝将海日，吐纳在朝霞。自是炎天德，全钟大绛花。香薰南海帝，红映越人家。么凤纷无数，须边立不斜。
立春日送雁,明末清初,屈大均,一声辞涨海，飞向雁门归。是日春盘会，因君启竹扉。相看人渐远，相忆字应稀。南国如今日，谁言塞上非。
瓶中桃花,明末清初,屈大均,暖令花大朵，一一向瓶开。笑入佳人镜，香浮上客杯。芳春殊未半，嫩叶莫相催。及此夭夭好，溪边更折来。
诃林雅集,明末清初,屈大均,诃子虞翻树，阴含汉代青。千年无啸咏，一日且沉冥。花少因寒食，莺多为玉瓶。东风香浦至，解带挹清泠。
送钱子目天 其一,明末清初,屈大均,年来珠海客，如尔独难归。今此春将暮，方随雁北飞。狂歌元有道，名饮未为非。异日浮丘上，重游定不违。
送钱子目天 其二,明末清初,屈大均,到手泥沙似，黄金不使留。珍禽市泷水，锦石买端州。持此娱三妇，兼之遣四愁。未知么凤子，可得一双不。
送钱子目天 其三,明末清初,屈大均,春草能相送，依依直到家。无言江上柳，不及岭南花。户向山塘掩，行缘石路斜。殷勤人载酒，奇字与侯芭。
赠杜陵刘汉臣 其一,明末清初,屈大均,老友年来尽，馀君是故人。心犹青岁壮，情似白头新。饥渴催为客，恩仇待许身。相逢休慷慨，且饮玉杯醇。
赠杜陵刘汉臣 其二,明末清初,屈大均,蔡泽能知命，飞扬在暮年。卧龙须老大，跃马未屯邅。飘泊高堂外，艰虞白发前。无穷忠养事，十口总茫然。
赠杜陵刘汉臣 其三,明末清初,屈大均,布衣吾与汝，贫贱古人中。事去才偏老，身存道未穷。灯含杯影绿，袖隐剑光红。又作湘漓别，依依一转蓬。
咏古,明末清初,屈大均,艰难垂钓日，一食困英雄。漂母哀何晚，王孙报欲穷。龙兴迟沛上，虎视正关中。市井无知己，徒高国士风。
杜鹃花,明末清初,屈大均,子鹃魂所变，朵朵似燕支。血点留双瓣，啼痕渍万枝。开当寒食后，人正断肠时。望帝春心在，花含万古悲。
春日沙亭作 其一,明末清初,屈大均,梨叶春方落，无霜亦自红。移花教日到，疏竹使烟通。北洒过云雨，南吹作雾风。故人抱琴至，清响满墙东。
春日沙亭作 其二,明末清初,屈大均,雾重知天暖，今朝减一衣。雨应随湿至，风已送寒微。芳草愁将满，桃花恐遂稀。莺雏娇不语，似惜美人违。
王将军府中牡丹盛开有赋 其一,明末清初,屈大均,繇来南海上，未有雒阳花。植自将军手，频开朵朵霞。香教天早煖，红使露多华。越客争知得，春光出魏家。
王将军府中牡丹盛开有赋 其二,明末清初,屈大均,花估持来远，兼金买几枝。露香多在蕊，酒晕更生姿。地暖重楼少，天晴淡粉滋。将军饶丽藻，最与紫芳宜。
西洋郭丈赠我珊瑚笔架赋此答之 其一,明末清初,屈大均,何年沉铁网，海底得枝枝。以此为钩好，偏于挂镜宜。亲劳如意击，重向玉台贻。才愧徐陵甚，难为架笔时。
西洋郭丈赠我珊瑚笔架赋此答之 其二,明末清初,屈大均,分来烽火柏，持作笔床先。小架宜斑管，长书得锦笺。归凭纤手润，益使大红鲜。未有琼瑶报，殷勤奏短篇。
哭侍妾梁氏文姞 其一,明末清初,屈大均,十六归吾室，兰云覆额初。王家桃叶似，石氏懊侬如。未老铅笔洗，长贫笔墨疏。芳春三十四，花落委庭除。
哭侍妾梁氏文姞 其二,明末清初,屈大均,忍弃双儿去，匆匆赴夜台。死亡多口谶，斋戒早心灰。玉化紫烟气，珠倾明月胎。事予空二九，朝露苦相催。
哭侍妾梁氏文姞 其三,明末清初,屈大均,稚儿初咽哺，无母与肥腥。断乳才三夕，扶床始四龄。无穷哀子日，有尽老人星。风雨衾裯冷，凄凄想淑灵。
哭侍妾梁氏文姞 其四,明末清初,屈大均,离家未十朝，蕙草汝频凋。不及黄泉送，空期紫玉邀。医来无术救，巫至只魂招。针药平生少，桃花致早夭。
哭侍妾梁氏文姞 其五,明末清初,屈大均,美目应难瞑，无依膝下儿。茫茫成立日，落落贱贫时。苦节劳妻子，多才致渴饥。腹中无限泪，滴尽不曾知。
哭侍妾梁氏文姞 其六,明末清初,屈大均,失时伤汝极，多日中风深。香好魂难返，情多魄恐沉。儿痴啼欲抱，姑老哭无音。湿尽其君袂，朝昏泪不禁。
哭侍妾梁氏文姞 其七,明末清初,屈大均,殷勤汤药事，两抱女君哀。亦复归蒿里，无缘逐老莱。三人无百岁，一穴作双台。左右分黄土，连阴待种梅。
哭侍妾梁氏文姞 其八,明末清初,屈大均,怪鸟啼三夕，声声入曲房。非祥吾早识，薄命汝偏当。忽绝青琴响，频埋碧玉光。免怀双稚子，犹自唤姨娘。
哭侍妾梁氏文姞 其九,明末清初,屈大均,好色平生累，情深可奈何。老知偕老少，愁为莫愁多。肉割劳方朔，丹成失鲍娥。仙人难旷达，哀乐损天和。
哭侍妾梁氏文姞 其十,明末清初,屈大均,白杨风叶下，三度送红颜。涕泪惭如水，恩情悔似山。空多闺阁累，未有啸歌闲。哀痛平生足，吞声返竹关。
送刘生之金陵就昏 其一,明末清初,屈大均,少年频首路，江左问乡园。廉吏难为子，忠臣易有孙。礼方恙雁执，诗有兔丝言。自此孤生竹，依依泰岱尊。
送刘生之金陵就昏 其二,明末清初,屈大均,此去非为客，枌榆是故都。婿怜齐赘好，儿念羽林孤。烈祖丹书在，先人素业无。鸡鸣思大母，回首白头乌。
送刘生之金陵就昏 其三,明末清初,屈大均,外舅吾知己，殷勤为致书。地非三楚旧，人是六朝馀。散带难云卧，牵船已岸居。不知徐庾笔，奇丽复何如。
赠汪少府,明末清初,屈大均,三年劳佐郡，每得接清芬。不欲石门水，何殊铜柱勋。仙人能有政，令子复飞文。千里趋庭日，英才莫不闻。
大司马吴公惠田赋此奉答 其一,明末清初,屈大均,公怜乌有母，发满白头霜。有耻归薇蕨，无才致稻粱。文章徒卖力，舂杵枉辞乡。十亩承嘉惠，从今菽水香。
大司马吴公惠田赋此奉答 其二,明末清初,屈大均,繇来仁者粟，方与养亲宜。更受山田赐，弥惭石父知。自今为黍早，不惜采兰迟。勤动同妻子，长怀粒我私。
送吴四会之任汉州 其一,明末清初,屈大均,绥州君不爱，却爱汉州遥。忍舍南津水，东西接海潮。香寒柑子户，翠湿木棉桥。父老长瞻望，双旌拂大峣。
送吴四会之任汉州 其二,明末清初,屈大均,此去蚕丛路，无穷是杜鹃。锦官双水外，白帝万山前。司马辞章美，文翁教授贤。政成知不久，飞舄紫薇边。
送李孝廉道过萍乡访邑令尚使君,明末清初,屈大均,何处能为政，萍乡有一人。君闻玉琴响，复见桃花春。德化连南楚，声华动北辰。讼庭无所有，山色九峰新。
送英德陆明府,明末清初,屈大均,繇来太白老，秋浦最相知。山水如英德，风流似昔时。梧桐乃遗爱，杨柳是将离。子弟多为寿，云州有所思。
赠某湖州,明末清初,屈大均,昔作菰城守，情同杜紫薇。女怜红泪湿，人得紫云归。江总前身是，扬州旧梦非。九贤堂上客，觞咏日依依。
寿张母,明末清初,屈大均,令子青云早，翱翔尉北堂。不因熊胆苦，争得凤毛长。秬黍三春酒，梅花十月觞。诗人歌寿母，风雅有馀香。
赠某广文,明末清初,屈大均,已谢师儒事，殷勤尚在公。东山棋局外，北海酒尊中。白发虽难老，黄芝亦养蒙。贤劳谁得似，日事尉佗宫。
赠新州区丈,明末清初,屈大均,新州廿四峰，君得几芙蓉。老去杯休放，春来酒贵浓。暖烟长在药，炎雪不知松。日夕芝华里，微吟入暮钟。
题张丈香隐园,明末清初,屈大均,炎海多香物，无如荔子香。丈人亲种者，可有素馨囊。花酿三春酒，溪流几处觞。明年过夏至，待我读书床。
题真公坐石小影,明末清初,屈大均,似兹盘石好，何不昼眠来。岂为白云冷，兼之多古苔。坐当孤月上，心与一花开。谁与共禅寂，清猿夜夜哀。
从友人索取柑子,明末清初,屈大均,君自绥州至，应多柑子黄。玉盘堆更满，纤手臂偏香。喷客多含雾，甜人已饱霜。就中鱼冻者，分我一笼尝。
送黄太史 其一,明末清初,屈大均,今代文章伯，娄东有一人。身犹金马贵，书已玉杯醇。拥节过南海，乘轺下北辰。相逢语经术，一一是先秦。
送黄太史 其二,明末清初,屈大均,稷下诸儒在，苟卿最老师。斯文无菽粟，吾道望耘耔。酌酒临香浦，安花在接䍦。琴中有先哲，相见抚弦时。
送黄太史 其三,明末清初,屈大均,黔中为使日，风俗记诸苗。负弩相如泰，浮槎博望遥。文能助干羽，诗欲佐箫韶。驷牡经全楚，蛮花处处邀。
送黄太史 其四,明末清初,屈大均,汉代黄香在，无双是五经。多文留海岳，有道在朝廷。别袂牵长水，归帆拂翠屏。他时东阁启，应念一飘萍。
送黄太史 其五,明末清初,屈大均,老我惟周易，玄亭在日南。无人问杨氏，夫子即桓谭。天地心相契，羲皇梦正酣。京花见知己，为道雪毵毵。
悼梁氏文姞 其一,明末清初,屈大均,二八归予好，夭桃性早华。尚悬明镜月，未叠锦衾霞。在褓双雏小，当檐一垒斜。啾啾谁哺汝，毛羽渐纷葩。
悼梁氏文姞 其二,明末清初,屈大均,化为烟与雾，梦里日氤氲。烛已花间灭，琴犹月下闻。魂应哀鞠子，影定绕慈君。父息情无极，悲啼向一坟。
悼梁氏文姞 其三,明末清初,屈大均,顾复无常母，孤儿最可怜。扶床方四岁，饮乳未三年。日日黄肠侧，双双白首边。一秋情抱恶，无曲与冰弦。
悼梁氏文姞 其四,明末清初,屈大均,少小青春日，行行细马驮。随夫冲雨雪，抱子涉风波。色以餐桃好，情于割肉多。悔予长搦管，未暇画双蛾。
人日追哭孟王,明末清初,屈大均,年年人胜节，忆汝罢衔觞。泪向生前尽，情于死后长。镜留秦地月，衣灭汉宫香。屈指从庚戌，悲思十八霜。
丁卯初春作 其一,明末清初,屈大均,一冬因太暖，酿得一春寒。坐恨花多湿，行愁叶不乾。阴从人日甚，雨到上元残。已是无情绪，莺声更不欢。
丁卯初春作 其二,明末清初,屈大均,细雨从开岁，濛濛已浃旬。那知垂老日，尚作苦寒人。烟火吾方冷，莺花尔莫春。柳条长复短，牵恨过东邻。
丁卯初春作 其三,明末清初,屈大均,天含春气湿，似泪未成流。人去空留恨，莺来即唤愁。已青黄木浦，未绿白蘋洲。莫更吹花雪，茫茫使白头。
丁卯初春作 其四,明末清初,屈大均,平生明镜里，未有一愁心。老去方多恨，春来欲废吟。莺须怜梦好，花莫笑情深。一夕生离泪，无端在锦衾。
奉寿天雄成少傅,明末清初,屈大均,天格康公寿，无疆是此辰。宗功还介弟，相业似先臣。玉杖敦长日，金芝得大春。老人今北极，光抱日重轮。
寄真公,明末清初,屈大均,十度星岩去，依师一片霞。不因远公好，争见白莲花。醉石劳相待，浮云尚有家。持将兰蕙草，且结尔袈裟。
为陈震方题独饮图,明末清初,屈大均,之子能酣放，安知非酒星。令人笑嵇阮，未是古沉冥。白发有何事，狂歌不复醒。为君作图画，箕踞一峰青。
举第四子阿豫 其一,明末清初,屈大均,行年过始杖，亦已作耆英。犬子生偏晚，鹓雏养渐成。阿婆欢欲抱，而父咳初名。姜酒来亲串，呱呱羡此声。
举第四子阿豫 其二,明末清初,屈大均,花褓人争送，欢生满月时。月娥金粟种，天帝玉兰枝。上有三兄小，中多一母私。羽毛成立日，吾已杖朝期。
举第四子阿豫 其三,明末清初,屈大均,银作麒麟小，胸前挂莫多。契名从大士，求福向须陀。饭杂香蕉喂，衣兼绣褓拖。女兄争襁负，不遣日摩娑。
举第四子阿豫 其四,明末清初,屈大均,家贫无食母，自养益劬劳。剪发初成角，胜冠待拂髦。饮愁双乳少，啼爱数声高。闾史书名罢，光宗望汝曹。
举第四子阿豫 其五,明末清初,屈大均,孩笑娱尊母，含饴弄未闲。八旬无白发，九十尚红颜。尺寸龙孙嫩，参差雉子斑。旨甘慈旦夕，争食一堂间。
举第四子阿豫 其六,明末清初,屈大均,尚欠商瞿一，明年五子齐。祗愁无纸笔，不恨少楂梨。井臼梁家妇，耕桑翟氏妻。老莱嬉戏日，犹自作孩提。
题蒲涧帘泉宴坐图为朱君 其一,明末清初,屈大均,嗟尔掇瑶草，菖蒲花正催。言寻赤玉舄，遂上鹤舒台。烟雾迷秦帝，岩泉接道开。少君吾得否，欲入画图来。
题蒲涧帘泉宴坐图为朱君 其二,明末清初,屈大均,谁识尧时韭，长生一紫茸。三花飞瀑溅，九节暮烟重。一日辞东海，三朝戏祖龙。神仙君已得，冰雪看秋容。
题蒲涧帘泉宴坐图为朱君 其三,明末清初,屈大均,闻道漳河日，君为佐郡贤。赋裁铜雀下，杯引玉鱼边。未老身难隐，成童道已传。千金方不少，内外葛洪篇。
题蒲涧帘泉宴坐图为朱君 其四,明末清初,屈大均,羽化英雄事，吾生未寂寥。无花非药饵，有酒即松乔。汝逐安期去，能将蒯彻招。朱明深洞口，末隔水帘遥。
赋赠贾新会,明末清初,屈大均,往日丁侯积，从师学有馀。老人惟碧玉，弟子复嘉鱼。君此为仙令，人多赋乐居。兕觥争上者，春酒美何如。
为陈母谢夫人寿,明末清初,屈大均,光禄曾孙妇，徽音出谢家。光辉将九凤，洁白得三花。夫子同缃帙，诸生亦绛纱。堂前春献酒，不少是侯芭。
送徐序仔还嘉兴 其一,明末清初,屈大均,当年知我者，数子在嘉禾。复有而甥舅，相将倚啸歌。自归穷海上，无复故人过。汝爱沉香浦，来游奈别何。
送徐序仔还嘉兴 其二,明末清初,屈大均,郗公犹易胜，汝舅是韩康。车浜相寻日，沿洄不可忘。无年随杖屦，有道在农桑。君亦能高蹈，风流水一方。
送徐序仔还嘉兴 其三,明末清初,屈大均,徐熙今是汝，名冠写生家。数有屏风点，还多没骨花。时时团扇上，飞出洛妃斜。赠我兼山水，氤氲见海霞。
送徐序仔还嘉兴 其四,明末清初,屈大均,萧条徒作客，未有主人贤。游说非金橐，丹青是石田。秋归随海燕，晚食当河鲜。我亦图忠养，艰难卖力年。
送李缓山还楚 其一,明末清初,屈大均,世事犹如昨，交情直至今。三年徒奋发，一代遂浮沉。湖接新堤阔，江连沔口深。松窗归卧好，枕外有瑶琴。
送李缓山还楚 其二,明末清初,屈大均,客游虽寂寞，得尽故人欢。吾道同黄菊，相期保岁寒。楚人哀怨善，荆国水云宽。渔父知君者，长吟向钓竿。
送李缓山还楚 其三,明末清初,屈大均,老来还此别，南北洞庭分。大耋须相见，悲歌必使闻。岁教鸿雁至，复寄蕙兰芬。卫武能齐圣，无嫌饮酒勤。
为番禺孔使君母陈太夫人寿 其一,明末清初,屈大均,孔门司马配，有子政声传。自视神君美，弥知寿母贤。承恩凫峄地，就养祝融天。鲍女多珠黍，为餐定得仙。
为番禺孔使君母陈太夫人寿 其二,明末清初,屈大均,县令多为相，如今亦汉时。神明元母教，孝友更人师。介福康侯受，徽音太姒贻。番禺荣养日，官舍擘离支。
庞祖如以张乔美人画兰见赠诗以答之 其一,明末清初,屈大均,自来忠洁者，香草最情深。况出佳人手，芬馨直至今。数茎才作态，一朵已生心。尺幅风流在，相贻愧所钦。
庞祖如以张乔美人画兰见赠诗以答之 其二,明末清初,屈大均,珠江如锦水，亦有薛家涛。白纻征吴曲，红笺出楚骚。长因兰蕙草，益见凤凰毛。相国多怜惜，题诗綵笔劳。
庞祖如以张乔美人画兰见赠诗以答之 其三,明末清初,屈大均,碧血成黄土，红颜化紫烟。心香花上发，手泽扇头妍。秘赏劳之子，珍藏积有年。紫茎将绿叶，长托画图传。
庞祖如以张乔美人画兰见赠诗以答之 其四,明末清初,屈大均,相国真书少，银钩为紫鸯。美令纨扇贵，忠使墨花香。松柏歌难歇，兰荪恨正长。义公魂魄在，应倚杜秋娘。
庞祖如以张乔美人画兰见赠诗以答之 其五,明末清初,屈大均,美人魂叶叶，终古托忠贞。白璧讥元亮，梅花笑广平。离骚能好色，太上岂忘情。出入吾怀袖，应高画苑名。
庞祖如以张乔美人画兰见赠诗以答之 其六,明末清初,屈大均,谁知兰麝土，花冢即花田。有影随胡蝶，无声与子鹃。画空留两幅，诗已失诸篇。割爱持相赠，知君是好贤。
丁卯腊月十三日恭逢家慈大人八十有四寿日喜赋五章 其一,明末清初,屈大均,岁岁嘉平月，诗称寿母篇。麻姑将九十，桃子定三千。养恨芝薇薄，居愁市井偏。多金辞仲子，未是许身年。
丁卯腊月十三日恭逢家慈大人八十有四寿日喜赋五章 其二,明末清初,屈大均,八十还馀四，生年值甲辰。讵知王氏腊，犹是汉皇人。膝下头皆白，堂前綵自新。多孙争杖屦，扶过杏花邻。
丁卯腊月十三日恭逢家慈大人八十有四寿日喜赋五章 其三,明末清初,屈大均,忠养无穷日，难终孝子身。三千王母岁，六十老莱春。竹笋冬方茁，梅葩腊已新。炉红烧雉熟，持作早餐频。
丁卯腊月十三日恭逢家慈大人八十有四寿日喜赋五章 其四,明末清初,屈大均,内则时时读，中言子法多。味调鱼子酱，香入燕儿窠。未恨清贫甚，徒嗟少壮过。莱衣无所有，日夕一渔蓑。
丁卯腊月十三日恭逢家慈大人八十有四寿日喜赋五章 其五,明末清初,屈大均,有子黔娄似，生涯老更贫。多惭难绝俗，所幸未违亲。作苦成无养，为高致不仁。游盘今不敢，且保白华身。
戊辰元日作 其一,明末清初,屈大均,忆昔先皇帝，元年此戊辰。久无王正月，徒有汉遗臣。草野私哀痛，渔樵愧隐沦。千秋殉宗社，血泪更何人。
戊辰元日作 其二,明末清初,屈大均,鸡鸣肃冠服，北面拜威皇。弓剑长如在，陵园不敢忘。元年犹此日，正朔更何方。有限遗臣庶，哀思泪几行。
戊辰元日作 其三,明末清初,屈大均,昔日煤山事，重华野死同。诸臣多藁葬，二女亦攒宫。国破非明主，人亡岂狡童。元年谁复忆，拜手五云中。
戊辰元日作 其四,明末清初,屈大均,鼎湖龙去久，四十又三年。神圣偏亡国，忧勤未格天。书王多史法，报主有诗篇。元祀从今始，春秋在一肩。
戊辰元日作 其五,明末清初,屈大均,一元过六十，复自戊辰开。王气今年转，天心昨夜回。暖风初拂柳，春色早惊梅。好为流莺尽，深深柏叶杯。
戊辰元日作 其六,明末清初,屈大均,元日晴明甚，寒消昧爽时。花添开岁事，莺速立春期。一室衣冠独，中华故老谁。崇桢多野史，散佚有馀悲。
戊辰元日作 其七,明末清初,屈大均,稚子唐巾小，双双作汉装。未能怀故国，亦解问先皇。玉几瞻天际，云旗想帝乡。戊辰年再遇，光复意何长。
戊辰元日作 其八,明末清初,屈大均,明年吾六十，得作伏波无。益壮先神智，全归后发肤。风云须惨淡，天地久荒芜。此日先皇泪，威灵鉴一夫。
戊辰元日作 其九,明末清初,屈大均,斑斑吾鬒发，已老是姿年。欲饮无吴酒，长吟只楚篇。南风吹水淡，朔雪化云鲜。采十难为养，今春早种田。
戊辰元日作 其十,明末清初,屈大均,夭桃三四蕊，色向岁朝新。白首偏怜汝，红妆莫笑人。琴边那有恨，酒外更无春。儿女争花胜，先簪折角巾。
送歙人罗子浮山还潨溪兼寄令母舅汪子栗亭 其一,明末清初,屈大均,潨溪知不远，十里即潜溪。一水连甥舅，参差烟树西。宅因黄岳好，才与外家齐。此日白云际，郗公何处栖。
送歙人罗子浮山还潨溪兼寄令母舅汪子栗亭 其二,明末清初,屈大均,罗浮为姓字，汝亦一罗浮。白岳不归去，孤云安所求。能诗如舅氏，过我此炎洲。未有瑶华报，离居黯欲愁。
送歙人罗子浮山还潨溪兼寄令母舅汪子栗亭 其三,明末清初,屈大均,为我持书札，殷勤致渭阳。明春木兰楫，同至越王乡。自首此相待，狂歌殊未央。平牛我知己，情是栗亭长。
送苏友燕,明末清初,屈大均,平生志沮溺，未有耦耕人。之子思南亩，将归及暮春。湖田淮口接，水屋白鸥邻。名父难为子，期将素业新。
新年 其一,明末清初,屈大均,新年偏雨积，最喜鸟催晴。不是岁寒客，安知春望情。酒须红粉送，花要白头迎。莺小能歌曲，参差莫断声。
新年 其二,明末清初,屈大均,几日阴寒甚，年光在雨中。花教愁思尽，莺使梦魂空。腊果争儿女，春醪让老翁。收灯今岁早，人事觉匆匆。
新年 其三,明末清初,屈大均,细雨无朝夕，冲寒客不过。花愁今岁少，酒恨去年多。未老辞耕作，闲惟事啸歌。河清终已矣，难俟奈君何。
送徐司业 其一,明末清初,屈大均,徐庾才华盛，相逢慰所思。六朝名父子，一代好人师。路指京华日，情牵海峤时。自怜同越鸟，持赠只南枝。
送徐司业 其二,明末清初,屈大均,相知君未晚，梦寐十年馀。白首来求友，青山得著书。竹蕉扬裔布，鱼蟹越人蔬。肯待离支熟，干旌过敝庐。
送徐司业 其三,明末清初,屈大均,衮衮登台省，而今少布衣。郑公樗散是，司业酒钱非。老大书频寄，文章命渐微。海云分袂处，心与数鸿飞。
送徐司业 其四,明末清初,屈大均,京国如相问，君言在海东。梅花犹汉腊，菰米亦吴风。别绪萦春柳，离声托暮鸿。异时重握手，应傍景阳宫。
奉寄定安胡朝翰先生 其一,明末清初,屈大均,一岁双元祀，心悲乙酉年。开科当主辱，求士得君贤。禁锢元吾志，沉冥答所天。偷生过七十，惭愧说神仙。
奉寄定安胡朝翰先生 其二,明末清初,屈大均,吾家有花萼，与尔孝廉同。出处皆勤事，存亡一匪躬。墓门馀宿草，魂气逐悲风。襄帝遗臣尽，嗟君草莽中。
奉寄定安胡朝翰先生 其三,明末清初,屈大均,白发萧疏甚，康成但幅巾。时穷谁处逸，道在自忘贫。奇甸三神岛，遗民二祖身。造门多屣履，户内阒无人。
奉寄定安胡朝翰先生 其四,明末清初,屈大均,半亩槟榔树，双丛薏苡花。有身归草木，无梦与烟霞。酾酒沾红叶，弹棋拂落华。新诗知几许，海外想名家。
送王将军 其一,明末清初,屈大均,多年南越地，未觉有将军。士马时相见，笳箫间一闻。铙歌多自作，铜柱不言勋。此日还京邑，承家荷大君。
送王将军 其二,明末清初,屈大均,鼓吹黄门盛，相迎关下回。定须大司马，诗冠柏梁台。坐次诸王贵，功高一代才。人思文武甚，吉甫复能来。
送王将军 其三,明末清初,屈大均,送送珠江水，交人念伏波。恩威皆涕泪，去住一讴歌。霸气销南武，遗宫扫赵佗。戎车无所有，未载簳珠多。
送王将军 其四,明末清初,屈大均,去岁花朝后，华堂燕喜时。宾僚三益会，孝友一人期。别管吹吴曲，离弦写楚辞。自今高咏史，月夜复谁知。
一春 其一,明末清初,屈大均,一春暄暖甚，微雨忽生寒。悔与锦衾别，徒令罗袂单。花教贫未已，酒使病无端。归去同冰蘖，兰房种合欢。
一春 其二,明末清初,屈大均,无端艳阳候，作客向江皋。西上愁春水，东飞恨伯劳。庭帏增喜惧，儿女损清高。垂橐且归去，闺中忆大刀。
一春 其三,明末清初,屈大均,客里多春思，无心对玉觞。莺知何处好，花只故园香。角枕无端别，瑶琴不忍张。无人买辞赋，取酒与卿尝。
一春 其四,明末清初,屈大均,相亲方一月，即与镜台违。无力花留住，多情鸟唤归。桃根方倚楫，苏蕙正鸣机。少别成流滞，何因得奋飞。
过黄积庵南轩赋赠 其一,明末清初,屈大均,一室城南小，幽人已有馀。花乘三月食，叶待一秋书。诗句先年老，禅心入夜虚。我来分啸傲，每至暮钟初。
过黄积庵南轩赋赠 其二,明末清初,屈大均,君志在山水，时时琴响流。红颜方似日，白发不曾秋。花笑客不饮，莺知人欲愁。烟光正和暖，且复半塘游。
香山过郑文学草堂赋赠 其一,明末清初,屈大均,与君同学早，四十四年前。白首欢初尽，青春恨未捐。汝师馀碧血，吾道在黄泉。不尽招魂意，同裁大小篇。
香山过郑文学草堂赋赠 其二,明末清初,屈大均,于予多一岁，同是杖乡时。饮酒教难老，茹芝得未衰。武公应九十，莱子且婴儿。莫惜频相见，殷勤作社期。
香山过郑文学草堂赋赠 其三,明末清初,屈大均,相留过数日，言笑尽精微。好学宁知老，行年每觉非。海云光动户，山气冷侵衣。欣赏多图画，流连欲未归。
香山过郑文学草堂赋赠 其四,明末清初,屈大均,咫尺沙冈市，鱼虾不少钱。蟹黄随月满，沙白入春鲜。百货通洋舶，诸夷接海天。渺茫蚝镜澳，同去恨无船。
香山过郑文学草堂赋赠 其五,明末清初,屈大均,香山多海味，我意欲移家。况复潮田贱，浮生易作沙。佣耕须二顷，求食更孤槎。地主君长在，吾生自有涯。
香山过茄头村作 其一,明末清初,屈大均,雨多春水淡，乘兴过渔家。蟹擘方圆甲，鱼烹黄白花。田人多种草，税户每争沙。十字门西望，茫茫天一涯。
香山过茄头村作 其二,明末清初,屈大均,舶口东洋接，潮来百里闻。帆樯争落日，岛屿乱浮云。拾鲎雌雄并，开蚝左右分。家家多海错，邀我醉氤氲。
春日过访王用礿园亭作 其一,明末清初,屈大均,铁炉城内巷，君作一丘园。水竹频无路，烟花似在村。蝶同居士梦，莺与美人言。幽赏忘归去，依依为绿尊。
春日过访王用礿园亭作 其二,明末清初,屈大均,行行渐入林，春自一家深。二亩花犹少，三年柳已阴。番山微见影，瀑水似闻音。自此长来往，听君弄玉琴。
种葱,明末清初,屈大均,欲供春脍用，当腊种葱多。地冻坚冰始，泥乾小雪过。食兼沙韭好，斋奈露葵何。寸寸慈亲意，盘中杂莳萝。
香荔,明末清初,屈大均,新州香荔好，得种自枫亭。细小如龙眼，芬芳似素馨。熟看嫌太赤，生食恨多青。儿女簪云髻，轻轻出画屏。
任秋浦解河清令归养诗以赠之 其一,明末清初,屈大均,尔亦崔秋浦，三年拂袖频。采兰为处子，种柳即先民。稼穑自兹务，柴桑谁与邻。归来辞更好，先示女萝人。
任秋浦解河清令归养诗以赠之 其二,明末清初,屈大均,解官归未得，卖画向清河。父老留兰蕙，儿童乞芰荷。白华身未老，黄菊节初过。咫尺圭峰曲，相期共啸歌。
寿郑母何太夫人兼呈令子太史 其一,明末清初,屈大均,高堂珠黍就，令子玉珂还。兄弟鸳鸯似，于飞烟水间。花为王母胜，玉作岁星颜。寿母诗相和，人称大小山。
寿郑母何太夫人兼呈令子太史 其二,明末清初,屈大均,百岁孙嵩母，吾今亦似君。人言牲鼎好，不及玉堂芬。无欲同朱萼，多才且白云。郑家馀巨枣，食我肯相分。
送高固斋 其一,明末清初,屈大均,海内文章伯，而今复有君。端溪来采砚，自割水岩云。天地与神物，图书垂大勋。精华时沐浴，日月使氤氲。
送高固斋 其二,明末清初,屈大均,纷纶五经客，复见大春来。词赋还香草，春秋又玉杯。轻帆千里挂，故国八闽回。著作时相寄，知言在越台。
过黄氏南轩作,明末清初,屈大均,离离瓜架外，花种凤仙多。爱老还朱槿，牵情更绿萝。香须焚水熟，味可养天和。自首无馀事，生涯一啸歌。
布水村 其一,明末清初,屈大均,生长双鬟地，柑蕉十里园。绿萝梁氏井，香水汉妃村。峡影斜当户，江声直到门。天教兵火后，碧玉一家存。
布水村 其二,明末清初,屈大均,布水村名好，吾怜此有人。能生桃叶女，来助墨花春。系艇依江岸，持觞坐草茵。郎家人竞看，笑语满东邻。
布水村 其三,明末清初,屈大均,尽映蕉林出，来窥宋玉姿。苧萝无女久，乌鹊得夫迟。户熟秋蚕候，家收早稻时。年年视公姥，帆落此江湄。
携公新栖仙掌峰诗以赠之 其一,明末清初,屈大均,大士何年至，禅房此净居。长留仙掌在，定是散花馀。具体同西华，骈枝出太虚。参差霞色映，君爱削葱疏。
携公新栖仙掌峰诗以赠之 其二,明末清初,屈大均,七星岩壑外，一朵水芙蓉。亦有仙人掌，何如玉女峰。磬声惊乱叶，棋响落长松。云卧吾将汝，年年紫翠重。
携公新栖仙掌峰诗以赠之 其三,明末清初,屈大均,一路从天井，螺旋出白云。飞花床上乱，瀑水掌中分。入定宜蝉响，闲行及鹿群。莫教人看奕，仙日易斜曛。
携公新栖仙掌峰诗以赠之 其四,明末清初,屈大均,石琢楸枰好，泠泠暖玉敲。声兼松子落，影与竹阴交。步处花随杖，斋时鸟下巢。橘中吾欲隐，可许共烟梢。
答汪晋贤 其一,明末清初,屈大均,玄墓回舟月，踟蹰未访君。长令碧巢月，流照一浮云。梦寐日已积，莺花春屡分。新诗今见寄，香似泽兰闻。
答汪晋贤 其二,明末清初,屈大均,羡尔浮溪馆，赓酬兴不孤。鸳鸯兄媚弟，花萼玉联珠。好客因风雅，移家为画图。故人筜谷子，最得共菰芦。
答汪晋贤 其三,明末清初,屈大均,贤兄作仙吏，惠政在高凉。岂意玉棺堕，频令珠舄亡。三吴匍匐至，五岭瘴烟长。辛苦脊令鸟，衔哀殊未央。
答汪晋贤 其四,明末清初,屈大均,咫尺扶胥口，期君鼓枻来。蜇花渔父菜，螺钿海人杯。老更逢三益，愁应解七哀。故人怀槜李，同把玉琴开。
寿张观察 其一,明末清初,屈大均,公来南越重，忠孝将门高。奕叶山河固，连枝节钺劳。逢迎过锦里，剪拂及珠毛。公宴多风雅，纵横奋彩毫。
寿张观察 其二,明末清初,屈大均,玉门飞将种，大烈早丕承。岭表新心膂，河西旧股肱。友于连衮绣，臣节凛渊冰。天上张公子，名扬自少陵。
寿张观察 其三,明末清初,屈大均,英灵从二华，生甫菊花辰。文武凭师表，功勋作懿亲。日生南海夜，秋似朔方春。宪府高开处，恩威遍越人。
寿张观察 其四,明末清初,屈大均,下车方数月，未暇事登临。瓴甋陶公力，楸枰谢傅心。衡文高玉尺，化俗善雕琴。祖述风骚得，洋洋正始音。
寿张观察 其五,明末清初,屈大均,生理严公在，飘零念鬓华。客情依节制，诗说爱纷葩。勿复劳裴冕，全应作浣花。元戎驱小队，时过野人家。
寿张观察 其六,明末清初,屈大均,殷勤严仆射，情向瀼西分。乳酒怜渔父，山瓶送马军。风流还此日，倡和更如云。献寿无他物，黄华绝世芬。
酒浊,明末清初,屈大均,绝与浑河似，絺巾漉不清。白衣难再得，黄菊只空荣。岁俭无香秫，人愁有宝筝。搊弹当月夕，亦复一忘情。
五十九岁生日作,明末清初,屈大均,紫髯虽满镜，终奈二毛何。白日从他暮，朱颜且自酡。楚丘神智少，莱子笑啼多。明岁杖乡得，居然六十皤。
寿黄参军,明末清初,屈大均,乐圣杯休放，秋花正满檐。未曾惭柳下，似不愧陶潜。五十能知命，升沉更不占。素心人咫尺，相照复冰蟾。
哥某方伯,明末清初,屈大均,方岳开南极，台门俯药洲。捲将明圣水，来作海珠流。禾黍多阴雨，壶觞及素秋。寿星相照曜，长接紫薇楼。
野花,明末清初,屈大均,花爱无名好，维舟折数枝。东家嫌太赤，北地恨多脂。峡外人争看，溪中女不知。玉颜殊寂寞，似在苧萝时。
汲灵山寺泉作 其一,明末清初,屈大均,泉从云际落，半作玉帘飞。峡口穿花汲，瓶中带雪归。满城烹石乳，一笕到松扉。岁岁吾来此，临流一浣衣。
汲灵山寺泉作 其二,明末清初,屈大均,自抱丈人瓮，凌朝汲素华。清泠含宿雨，挹注乱明霞。活爱炉中火，香宜庙后茶。载归涓滴好，分饷复云芽。
七夕作 其一,明末清初,屈大均,暮归从锦水，瓜果客前陈。正及穿针节，新添乞巧人。玉簪香出髻，云液暖当唇。共惜天孙苦，年年隔汉津。
七夕作 其二,明末清初,屈大均,年年牛女夕，归向画堂深。乌鹊忧无力，蜘蛛喜有心。殷勤碧玉女，缥缈紫箫音。不寐看银汉，泠泠花露阴。
七夕作 其三,明末清初,屈大均,终岁匏瓜似，今宵织女逢。金钱还帝少，河汉隔天重。夜岂人间浅，情应天上浓。自今忍离别，仙去驾茅龙。
七夕作 其四,明末清初,屈大均,云汉应清浅，双星渡未遥。家家罢机杼，一一望河桥。圣水月中汲，天香花外烧。七襄知巧绝，肯与我仁娇。
葵扇 其一,明末清初,屈大均,玉手蒲葵扇，轻摇风满襟。团圆班女样，裁剪越娘心。未觉冰纨好，长忧白羽侵。凭君怀袖里，出入到秋深。
葵扇 其二,明末清初,屈大均,用自王丞相，炎方不汝轻。葵田多下种，蕉扇少知名。就业成明月，因风御太清。合欢无不可，箧笥忍忘情。
芋,明末清初,屈大均,频随粳稻熟，早芋紫茎长。亦是炎方米，能为野客粮。肥因春雨足，味得土膏香。一乳累累子，吾园种最良。
桃溪,明末清初,屈大均,夹岸蒙茸竹，枝枝有鸟啼。梦飞芳草外，愁在夕阳西。水驿连三峡，人家各一溪。女郎祠畔望，烟雨一秋迷。
经高要诸村墟作 其一,明末清初,屈大均,高要村落好，一一种芭蕉。半作疍娘布，全胜鲛室绡。阴多宜夏日，响乱似春潮。子熟无人买，儿童作饵饶。
经高要诸村墟作 其二,明末清初,屈大均,西截牂江水，人家半捕鱼。柑花山女戴，蕉叶野人书。潦白禾难长，霜黄木未疏。月知船有客，相照水窗虚。
经高要诸村墟作 其三,明末清初,屈大均,一路鱼花步，江人取不稀。潮来炎海远，瘴到郁洲微。涩勒成山砦，离支作水围。鹧鸪啼断处，春有一人归。
经高要诸村墟作 其四,明末清初,屈大均,浮沉凫雁似，妇女打鱼船。白荚惟求米，黄花不取钱。罾乾明月下，衣湿沓潮边。越女芙蓉种，何人不可莲。
经高要诸村墟作 其五,明末清初,屈大均,九江鱼种户，三水疍家村。艇出多高尾，罾开半硬门。川从交阯远，山到大尧尊。一片柑橙国，人烟紫翠屯。
经高要诸村墟作 其六,明末清初,屈大均,虚日从金利，蕉身买到村。女红多作布，男事半为园。野鹿当春满，潮鸡未曙喧。场师吾欲学，橘柚映衡门。
木芙蓉,明末清初,屈大均,单瓣虽云薄，无霜亦自红。香生黄蕊外，秋在玉颜中。美种沅湘少，嘉名菡萏同。芭蕉深傍汝，凉爱绿衣风。
老至 其一,明末清初,屈大均,老至贫逾甚，无营但昼眠。瓶馀陶氏粟，杖少阮家钱。妻子同饥渴，琴书欲弃捐。黄花不肯放，留待酒如泉。
老至 其二,明末清初,屈大均,发少惟冠箨，龙钟节一枝。红颜应有日，白首岂无时。菊暖秋难得，柑寒晚更宜。终同黄绮辈，懒作帝王师。
老至 其三,明末清初,屈大均,白头依膝下，人羡六旬人。谷口何如郑，商颜不是秦。收嫌香稻晚，采爱紫芝春。日夕弄雏鸟，婴儿戏锦茵。
白菊,明末清初,屈大均,冬深方吐药，不欲向高秋。摇落当青岁，芬芳及白头。雪将佳色映，冰使落英留。寒绝无人见，梅花共一丘。
赠王生,明末清初,屈大均,世受能骑射，时来志定边。三千兵法客，十八冠军年。北是骅骝地，南非雕鹗天。看君绝尘去，及父紫金鞭。
题关中程氏临流图,明末清初,屈大均,独坐向流水，不知花满身。横琴复何事，垂钓只斯人。石作峰峰笋，云为片片茵。苍苍葭菼外，此境是西秦。
雾重 其一,明末清初,屈大均,雾重知风起，明应三日寒。地侵霜气湿，天入雪云乾。服饵贫来少，衣裳老去单。梅花今手植，可得廿年看。
雾重 其二,明末清初,屈大均,乘雾取凫雁，宜寒是水乡。蟹膏霜后满，螺柱雪前长。打网劳鱼妇，盘盐急海商。菊花嫌早放，辛苦及春阳。
赠陈山人,明末清初,屈大均,四圣精微得，知君术绝伦。严遵非日者，管辖是天人。学易吾多过，加年汝益神。相逢先问寿，可及杖朝辰。
闻人谈曹州之胜,明末清初,屈大均,闻道灉沮会，州名旧是曹。花头多尚白，菊本更宜高。客有双河老，连沛字双河。山东耆旧少，馀尔在蓬蒿。
奉陪富平程相音历穗石洞诃林出西郊作 其一,明末清初,屈大均,昔予婚弄玉，今每爱秦人。况是频阳客，弥深瓜葛亲。相逢当穗石，并坐得花茵。西出昌华苑，晴看十月春。
奉陪富平程相音历穗石洞诃林出西郊作 其二,明末清初,屈大均,诸田和大李，昔作主人贤。吾子方垂草，当时未比肩。三秦来梦寐，万里此周旋。辱赠诗歌古，蒹葭白露篇。
奉陪富平程相音历穗石洞诃林出西郊作 其三,明末清初,屈大均,地多南汉迹，佳处是花田。诃子园林外，朱明门户边。闲寻兰若坐，倦拂石苔眠。试望朝台月，苍苍已出烟。
奉陪富平程相音历穗石洞诃林出西郊作 其四,明末清初,屈大均,爱话关中旧，相知首富平。文章真性命，隐逸老声名。味苦思芦酒，音悲忆宝筝。凭君语供奉，来慰别离情。
答赠程虞三 其一,明末清初,屈大均,九峰三泖畔，书画一家家。女亦云林似，风流未有涯。人争团扇草，更爱瀼西花。白露方凝戾，蒹葭隔暮霞。
答赠程虞三 其二,明末清初,屈大均,作客来吾越，诗歌迥不同。开元南海体，正始曲江风。唱和勤观察，声华助主公。月明开幕饮，不遣酒尊空。
答赠程虞三 其三,明末清初,屈大均,魏塘风雅盛，吴浙恣凭陵。我友周筜谷，言君一季鹰。燕梢浮碧水，鲈鲙出寒冰。中有楚渔父，援毫画未曾。
答赠程虞三 其四,明末清初,屈大均,汝共干旌至，光生海上乡。世家忘献子，苗裔爱高阳。水截扶胥口，山开栗里庄。无能具鸡黍，荷蓧末情忘。
喜徐谓六同何东滨程虞三程相音周南美枉顾沙亭之作 其一,明末清初,屈大均,上客山阴至，穿松步屧劳。茅家蔬食薄，陶令葛巾高。海月随笭箵，山泉赴桔槔。新诗频见赠，光采满蓬蒿。
喜徐谓六同何东滨程虞三程相音周南美枉顾沙亭之作 其二,明末清初,屈大均,坐共青苔石，棋声落一花。含冰徐孺镜，散绮谢公霞。剑拂龙精冷，屏开雀尾斜。玉台新咏序，一任阿陵誇。
喜徐谓六同何东滨程虞三程相音周南美枉顾沙亭之作 其三,明末清初,屈大均,岂意云门客，来看石户农。不知烟管岭，可似卧龙峰。采摘惟秋菊，流连及暮钟。为予作图画，记取海山重。
喜周南美同诸子枉顾沙亭 其一,明末清初,屈大均,吉甫多诸友，君来燕喜同。花愁银烛照，酒畏玉壶空。孝友先张仲，神仙后葛洪。叨陪殊未已，卜夜更秋终。
喜周南美同诸子枉顾沙亭 其二,明末清初,屈大均,浙东山水地，最忆鉴湖桥。汝宅当梅市，人来必画桡。相逢问耆旧，尚在几渔樵。杯酒淋漓绝，悲歌答此宵。
喜周南美同诸子枉顾沙亭 其三,明末清初,屈大均,白驹嘉客返，良马大夫来。尔作同车客，人知入幕才。拜亲孤婺出，见子二雏催。著作吾何敢，凭君玉尺裁。
不仕,明末清初,屈大均,不住元慈令，春秋意在兹。犹能成老大，岂敢恨流离。柳翳蝉多叶，松栖鹤有枝。婆娑长膝下，绝胜据鞍时。
夜宿沙洲有作,明末清初,屈大均,沙洲今夕宿，月似一人孤。不寐同秋雁，相依更夜乌。初寒山兔少，未曙水萤无。耿耿怀明发，渔歌起绿蒲。
晚菊 其一,明末清初,屈大均,岂为尊无绿，黄花不肯开。暖随重九过，寒待立冬来。叶赪愁霜染，葩香爱雪催。稀疏难饱食，看杀在莓苔。
晚菊 其二,明末清初,屈大均,渐转南天气，冬来寒不知。非关幽菊晚，自是肃霜迟。瘦弱全生叶，芬芳半在枝。苦心成数本，培植学场师。
晚菊 其三,明末清初,屈大均,未开香已出，朵朵入秋心。药恨含霜少，花愁饮雨深。分来田父种，采向石堂阴。笑共龙钟节，朝朝作意簪。
晚菊 其四,明末清初,屈大均,劝影嗟无酒，黄花笑一秋。风难乾客泪，雪易白人头。病恐高堂觉，贫怜小妇愁。平生谋食拙，老更作黔娄。
晚菊 其五,明末清初,屈大均,杯杓生尘久，无钱送酒家。长斋憎苦叶，不食待明霞。白蚤三秋草，黄迟九月华。贫中无一可，啸咏是生涯。
喜值关中李玉之有作 其一,明末清初,屈大均,曾为秦地客，不作越人吟。我祖元西屈，南迁自华阴。逢君好宾客，置酒向园林。板屋多君子，能知风雅音。
喜值关中李玉之有作 其二,明末清初,屈大均,求仙复何所，最爱是西秦。一日为箫史，千秋忆凤人。城随珠斗曲，桥出绛河津。何日横门入，君家更望春。
喜值关中李玉之有作 其三,明末清初,屈大均,我本王孙旧，关中汉始迁。三闾兴大楚，五族冠诸田。反本思河华，为都待涧瀍。从君歌慷慨，更在小戎篇。
野菊 其一,明末清初,屈大均,苦苡生宜野，无心篱落间。只因甘味少，得使冷香闲。兰已当门尽，松犹待客还。萧疏簪数朵，未觉鬓毛斑。
野菊 其二,明末清初,屈大均,何妨同野草，岁晚为谁贞。蒂已平生苦，花犹一日荣。东篱无此种，靖节未知名。珍重过霜雪，微芳莫自轻。
答吴东岩 其一,明末清初,屈大均,与君贤父子，两世唱酬轻。一自广陵别，重闻鸣鹤声。羽毛三岁满，霜露九皋清。仙唳成诗句，相贻最有情。
答吴东岩 其二,明末清初,屈大均,汝梦罗浮月，梅花村见无。洞多毛女在，峰未老人孤。哲父双龙子，名家一凤雏。霜林能念我，子母白头乌。
赋得养亲惟小园为吴绮园题所居梅庄,明末清初,屈大均,梅庄清绝处，两代养亲园。鸡黍多人客，莺花亦子孙。贤兄凤池去，令弟鹿门存。出处皆慈孝，家人无间言。
为吴楞香绮园母唐大夫人寿 其一,明末清初,屈大均,以子弟兄贤，人多寿母篇。犹勤蚕绩事，正学舅姑年。玉杖扶朱萼，金纶降紫天。争求女论语，肃拜寝门前。
为吴楞香绮园母唐大夫人寿 其二,明末清初,屈大均,受福从王母，儿孙孝养新。无烦青鸟使，自足白华人。国语应多纪，家风素可亲。七旬殊未艾，萱草有馀春。
古爵篇,明末清初,屈大均,古爵商周物，先公手泽鲜。重归慈孝感，永宝子孙贤。入土销铜质，成花叠锦钱。瓶罍无恨泪，人废蓼莪篇。
留别馆主人凌君 其一,明末清初,屈大均,父子能留客，殷勤端水涯。相如无县令，季布有朱家。酒酿惠泉水，鱼烹杨柳沙。多惭贤地主，车骑未光华。
留别馆主人凌君 其二,明末清初,屈大均,连朝阴雨甚，行李苦淹留。闾里逢轻侠，都亭慰倦游。情深羊峡水，梦暖雁城秋。明岁西湖曲，还当假小楼。
冬至同儿明洪在西江舟中有作,明末清初,屈大均,朝暾初出浦，水雾未分天。暖欲含春气，光微散白烟。阳和生玉盏，云物引香笺。节向舟中拜，儿曹祝大年。
艔船 其一,明末清初,屈大均,八字竞乘风，斜张扇子篷。飞扬纷水客，出没一梢公。海自三门入，洋教百货通。横江诸大艔，最是粤船雄。
艔船 其二,明末清初,屈大均,左右双帆起，垂天似大云。势争飞鸟疾，声与沓潮分。伐鼓辞沙庙，抛香为水君。待流时下碇，隐映在斜曛。
冬日作,明末清初,屈大均,白兔裘轻暖，偏宜岭外人。无冬难作冷，未腊已偷春。菊蕊餐初罢，梅枝折又频。白头浣花客，愁见岁华新。
含愁,明末清初,屈大均,含愁似烟树，最是夕阳时。故苑今安在，啼莺汝可知。花无秦女影，木有越人枝。多少伤春泪，年年寄与谁。
送方六,明末清初,屈大均,桐城多我友，药地是吾师。子弟皆能学，如君更好辞。依人来岭海，问道得轩羲。归取潜夫论，研心未老时。
赠王仲子新婚,明末清初,屈大均,爱尔辟疆园，相遇有绿尊。能文词伯子，好武卫家孙。旭日初鸣雁，夭桃正烂门。翩翩秦士会，佳咏述新昏。
小除后二夕与姬人香者儿明洪饮寓楼上有赋,明末清初,屈大均,越俗团年席，吴风守岁盘。频乘金盏暖，莫弄玉琴寒。稚妾为香史，娇儿作酒官。半酣歌一曲，婉娈有馀欢。
寄吴绮园 其一,明末清初,屈大均,谢家春草绿，池上日油油。尔亦惠连好，长同康乐游。鹓鸾兄太液，芝朮弟丹丘。贻我黄山志，相期三海头。
寄吴绮园 其二,明末清初,屈大均,新诗兼见寄，才叹歙人多。黄岳与灵秀，浮丘同啸歌。三珠兄弟树，百尺凤凰窠。日向汤泉浴，云衣挂绿萝。
广利墟,明末清初,屈大均,单日人为市，舟船集水乡。店开金利仔，祠赛木棉娘。鱼贱无人买，柑多任客尝。酒垆无大小，一一喷花香。
蓣,明末清初,屈大均,南方蓣十品，一一越人粮。买似蹲鸱贱，餐同地肾香。露葵须尔伴，山药未渠良。美种来黎峒，无烦辟谷方。
汪扶晨得予所寄诗外赋诗志喜予感其知己之深亦赋二章答之 其一,明末清初,屈大均,昔闻浣花老，最爱李青莲。今子才无敌，依然让谪仙。笔惊风雨落，杯讶瀑泉悬。狂客四明在，还教与酒钱。
汪扶晨得予所寄诗外赋诗志喜予感其知己之深亦赋二章答之 其二,明末清初,屈大均,年年惠书札，吾子最情深。不有千金剑，安知一片心。关山难独往，魂梦易相寻。数把离忧写，泠泠一玉琴。
奉和张观察长至前一日端州旷怡楼晚眺,明末清初,屈大均,西江吞左右，万里作洪流。砥柱无三峡，朝宗有一楼。梅先长至发，菊后小春收。观察乘喧暖，休轻叔子裘。
煎粉 其一,明末清初,屈大均,细作香粳粉，光分雪色妍。摊成春饼薄，叠出白环圆。石蜜香心卷，兰膏素手煎。玉盘寒具外，此饵及宾先。
煎粉 其二,明末清初,屈大均,越俗甘麰少，擎来粉食先。琼靡香稻屑，金铫素油煎。妇女添茶素，儿童减饼钱。争言馎饦美，未若粔籹鲜。
煎粉 其三,明末清初,屈大均,吴筠徒说饼，未见粉香煎。细杵舂云子，重罗糁雪绵。南中稀食面，野外此登筵。不用椒兰洒，糖霜已可怜。
煎粉 其四,明末清初,屈大均,南油茶子美，粉饵姿深煎。浸米寒泉冽，成膏白玉绵。荼蘼为角好，椰子作餈先。束皙如餐汝，应添赋饼篇。
荼蘼花 其一,明末清初,屈大均,南海荼蘼露，千瓶出此花。酡颜因白日，靧面即红霞。色著沾衣客，香归酿酒家。摘防纤手损，朵朵刺交加。
荼蘼花 其二,明末清初,屈大均,玫瑰同名族，南人取晒糖。全添红饼色，半入绿尊香。露使花头重，霞争酒晕光。女儿兼粉果，相馈及春阳。
哭王用礿 其一,明末清初,屈大均,城中吾友少，相见即交深。况复园亭好，兼之骚雅音。暮霞时引领，朝露忽伤心。汝爱狂歌客，泉台何处寻。
哭王用礿 其二,明末清初,屈大均,共有孙嵩母，欢娱百岁期。兰羞犹夕上，土室已朝辞。孝子身方始，微官罢未迟。孤心馀寸草，化作白华枝。
哭王用礿 其三,明末清初,屈大均,蝉蜕人间早，苏耽遂不归。泪应留橘井，魂尚著莱衣。药恨君臣失，瓜怜子母稀。几时方化鹤，来向北堂飞。
哭王用礿 其四,明末清初,屈大均,身随婚嫁毕，五岳向黄泉。有命安朝槿，无心托杜鹃。人亡嵇氏散，鬼唱鲍家篇。寒食他时哭，琴弹宿草边。
送鲍子韶,明末清初,屈大均,身系海珠石，双帆喜未开。可如潮与汐，端即去还来。世老千金剑，天留一代才。如新期白首，且为尽离杯。
月黄,明末清初,屈大均,月黄含雨气，隐映画楼前。笛向寒光起，声随素影传。海风青作冻，渔火白成烟。宿鸟惊梧叶，愁人又不眠。
酌酒 其一,明末清初,屈大均,夕阳帘半捲，楼倚碧桐阴。月上缝衣手，花开酌酒心。萤光沾雨湿，鸟影逐烟深。语罢潮鸡起，星河半欲沉。
酌酒 其二,明末清初,屈大均,素馨开向夕，上髻益生香。露已侵罗袂，风犹恋石床。酒边书史足，琴外啸歌长。手弱杯须小，轻摇琥珀光。
弱子,明末清初,屈大均,渊明怜弱子，戏侧有馀欢。欲授嬉春曲，先分守岁盘。宜男多种草，待女更滋兰。未有田园业，遗安恐未安。
扬帆,明末清初,屈大均,扬帆入白云，十里水痕分。新旧潮相沓，阴晴日未曛。芙蓉犹野服，麋鹿已人群。行役虽非愿，人生亦贵勤。
挂席,明末清初,屈大均,青东吹挂席，舟拔一峰高。烟雨生魂梦，风波失羽毛。但能长袯襫，不敢恨蓬蒿。游侠胡为者，徒令愧宝刀。
立秋后五日作 其一,明末清初,屈大均,已是立秋来，凉风尚未催。卧乾蕉叶簟，吟冷藕花杯。宿鸟烟初合，流萤雨不开。窥帘有明月，欲曙尚徘徊。
立秋后五日作 其二,明末清初,屈大均,争秋殊未已，酷热似城中。水气暮方冷，林声朝尚空。汗沾纨扇雪，香驻縠衣风。菱藕充饥渴，佳人玉齿融。
舟宿黄槎涌作,明末清初,屈大均,两岸阴晴异，山容互有无。牛羊数村暝，灯火一人孤。夜织多蕉布，秋收少荔奴。女郎祠畔宿，魂梦恨栖乌。
夕阳,明末清初,屈大均,夕阳山更好，青接半天阴。峡影烟开阖，江声石浅深。凉蝉争咽树，落叶乍惊林。欲宿人村远，依依逐暮禽。
不眠,明末清初,屈大均,不眠因近峡，贪听鹧鸪声。一夕朱楼别，三朝白发生。花村深入市，石栈细通城。细小峰无数，含愁翠不明。
上西江作,明末清初,屈大均,又溯牂江上，秋来跋涉劳。风吹青冻大，浪作白头高。能渴须凉粉，蠲愁更浊醪。落帆就溪女，索取鲙鱼刀。
江行 其一,明末清初,屈大均,江行才十里，戍鼓两边传。犬吠红毛估，人惊白底船。花添沽酒物，米是买鱼钱。疍女休相笑，贫游不似前。
江行 其二,明末清初,屈大均,白艚洋海至，香䑠澳门来。雨势过龙媪，霞光起蚌胎。潮争新旧水，酒酹浅深杯。多谢波臣好，殷勤送客回。
芭蕉 其一,明末清初,屈大均,芭蕉三十里，叶叶有人家。绿散一天雨，红开二丈霞。织成蛮女布，沤作越人麻。抽尽心千卷，无心即是花。
芭蕉 其二,明末清初,屈大均,家家种蕉树，无暑到村来。叶作三秋雨，花惊一夜雷。全梳黄子熟，半卷绿心开。一种龙牙好，香宜入旧醅。
芭蕉 其三,明末清初,屈大均,蕉亦称奇布，成筒生熟兼。丝挑针子细，絺似葛儿纤。赤久花难变，黄深子太甜。生涯惟种此，最是野人廉。
答邹清士赠砚,明末清初,屈大均,一片分蕉叶，真岩此不多。亲从东洞割，自取细沙磨。玉气云常湿，花痕蜡未过。持归与娇女，小字写曹娥。
为程母陈太夫人寿,明末清初,屈大均,春雨多萱草，秋霜复女贞。黄金儿范蠡，白发母陶婴。端水嘉鱼美，梧州寄酒清。八旬犹戴胜，旁有董双成。
七夕归自端州有作 其一,明末清初,屈大均,年年当七夕，千里亦还家。爱看穿针妇，欢陈乞巧花。云含桥影细，星射水光斜。儿女逢佳节，容妆分外华。
七夕归自端州有作 其二,明末清初,屈大均,归乘瓜果会，七夕未参商。天上双牛女，人间一凤凰。月明环佩影，风暗蕙兰香。莫使星河曙，长教夜未央。
七夕归自端州有作 其三,明末清初,屈大均,清浅天河水，风波更勿疑。黄姑迎及早，织女渡休迟。乌鹊输灵羽，蜘蛛散巧丝。汝南鸡怕汝，无赖五更时。
七夕归自端州有作 其四,明末清初,屈大均,人间多死别，天上只生离。辛苦双星隔，殷勤一夕期。泪添银汉水，衣罥桂华枝。绝胜嫦娥寡，凄凉入月时。
张槎江上晚望,明末清初,屈大均,车罾逆流上，只是取黄鱼。日落晚虹外，潮生秋雨馀。楼多知大姓，田好为长渠。榕树千株里，攀枝亦不疏。
天南四首为香丹侍者作 其一,明末清初,屈大均,天南花与菜，总作合欢枝。相赠三秋色，相怜百岁期。书催娇女学，琴得美人师。十资因生日，年年汝不迟。
天南四首为香丹侍者作 其二,明末清初,屈大均,天南红豆子，勿复作相思。蛱蝶纷无数，鸳鸯自不知。三千方朔早，十六阿侯迟。欲老吾渐汝，情深白首时。
天南四首为香丹侍者作 其三,明末清初,屈大均,天南多媚药，蝙蝠不须持。白发仙无日，黄泉殉有期。芙蓉肥已子，杨柳老犹丝。讵忍留丹诀，云山作别离。
天南四首为香丹侍者作 其四,明末清初,屈大均,天南多蚌蛤，光晒九秋时。龙女珠应足，鲛人泣莫悲。珊瑚红尚浅，翡翠碧方滋。乳待张苍饮，殷勤大耋期。
素馨 其一,明末清初,屈大均,无钱花亦买，暮暮上头来。香得双鬟吐，光含片月开。珠珰争大串，茉莉让重台。细草穿灯好，枝枝照酒杯。
素馨 其二,明末清初,屈大均,向夕分儿女，人人雪一围。绕宜云髻大，穿要綵丝微。花贩来能蚤，花田去不稀。年年当酷暑，家以素馨肥。
素馨 其三,明末清初,屈大均,人气添芬烈，开偏与夜宜。如霜留到曙，未月戴多时。挂帐成璎珞，张灯废料丝。中秋凉爽夕，香作雪风吹。
素馨 其四,明末清初,屈大均,如云留一半，香不散天明。湿处能消暑，乾时亦助情。摘分蛮女手，穿遍越王城。竞向千门卖，金钱掷不轻。
龙眼 其一,明末清初,屈大均,炎方龙眼实，端不让离支。益智秋初熟，蠲愁晚更宜。家家为焙日，处处结圆时。绝似韩嫣出，金丸逐不迟。
龙眼 其二,明末清初,屈大均,七月孤圆熟，村村作果箱。味能争黑叶，色更染黄姜。逐利先三楚，乘秋出五羊。年年珠子树，末富胜蚕桑。
为圃 其一,明末清初,屈大均,老圃吾能及，平生学在兹。叶同尼父祭，蔬似鲍焦持。多雨菊英烂，微阳兰叶滋。养梧高出竹，未是贱场师。
为圃 其二,明末清初,屈大均,暖酒秋多叶，薰茶夏有兰。影嫌衣竹湿，声爱屐苔乾。种草图蠲忿，栽花要合欢。岁寒无可悦，生菜满春盘。
为圃 其三,明末清初,屈大均,丈人馀一瓮，抱向白云间。夜雨初成水，春泉不在山。药苗肥可食，桐乳嫩堪攀。乞得葵花种，开畦日不闲。
月高,明末清初,屈大均,月高犹未暝，半带夕阳黄。坠叶乾多响，流花湿亦香。剑留无好匣，琴去有馀床。已矣人终窭，忧心且复忘。
秋日集汪氏寓斋同用支字,明末清初,屈大均,凉随数点雨，蕉叶未全知。暑退无多客，秋来莫少期。月争宫饼大，花让玉杯迟。可惜当炎夏，无缘赌荔枝。
空山,明末清初,屈大均,空山愁独往，无计避残春。游鹿非吾上，啼鹃是故人。花过三月市，草失六朝茵。山鬼多离思，芳馨只自珍。
送朱君之贵州,明末清初,屈大均,黔中兵火后，君去贵阳春。幕府无双士，将军有一人。飞扬三楚地，鼓舞百蛮民。寄我苗刀好，芙蓉砂更新。
赠王山史,明末清初,屈大均,行草推王氏，鹅群更绝伦。君今传笔髓，不但作经神。老大犹唐物，风流已晋人。名家多父子，端可冠西秦。
赋得失学从儿懒,明末清初,屈大均,家学曾何有，从儿懒读书。义今存不仕，计只好为渔。我已三冬少，谁还万卷馀。白头徒著述，身后孰传予。
赋得长贫任妇愁,明末清初,屈大均,交谪寻常事，忧心且自宽。贫知终窭好，富识可求难。仲子妻犹饱，黔娄妇未寒。浮云诸不义，谁得野人看。
送罗君 其一,明末清初,屈大均,新安多我友，尺素每传书。两度劳吾子，亲携双鲤鱼。翩翩千里远，一一十年疏。青玉和金错，殷勤拜贶馀。
送罗君 其二,明末清初,屈大均,雁来君又去，去拂歙山过。莫惜羽毛便，而辞笺素多。故人尽饥渴，秋望在岩阿。早慰长相忆，开书一啸歌。
沙口,明末清初,屈大均,江从沙口小，树渐老榕多。风向夕微冷，水含秋始波。黄花随处得，白鸟有时过。一艓浮沉去，无人知棹歌。
九月初十夕,明末清初,屈大均,风起知霜降，萧斋气尚寒。未消三日病，已得一秋安。药饵将书换，花枝拥被看。烧泥生熟半，斟酌欲分兰。
黄落 其一,明末清初,屈大均,黄落未云满，秋声夜始多。稍含疏雨去，微带早霜过。粉飘三径箨，衣乱一池荷。蟋蟀频相怨，当如岁暮何。
黄落 其二,明末清初,屈大均,贪凉因竹下，乍病已新秋。未得黄花食，频含绛叶愁。琴教红版挂，酒命绿尊留。自擘增城柚，香生角枕头。
西园 其一,明末清初,屈大均,茨菰菱叶外，茭笋藕根边。乳结三冬米，泥耕十里莲。白通江水活，肥出土膏鲜。老圃多居此，横塘不种田。
西园 其二,明末清初,屈大均,三城为圃地，十里养塘家。秋灶香莲叶，春盘辣芥花。榕连龙眼暗，柳倚木棉斜。一路多兰若，疏钟散海霞。
西园 其三,明末清初,屈大均,摘莲当五月，莲外蕹田浮。菜向西园贩，花从白庙收。红菱双角早，赤糯一边秋。生计场师好，于陵与我谋。
西园 其四,明末清初,屈大均,地近西禅寺，芙蓉映酒帘。藕多成白粉，叶每裹黄黏。菱角怜长嫩，离支恨太甜。野人持素馔，留客坐茅檐。
一春,明末清初,屈大均,一春毛食久，十亩末青黄。作苦虽无力，居贫尚有方。水咸禾易烂，田瘠麦难长。不少夫家怨，辞农去故乡。
十口,明末清初,屈大均,十口愁艰食，夫田不纳租。大禾霜降少，晚稻小寒无。白蚬频肥鸭，青虫未饱乌。滑甘调幼妇，好媚九旬姑。
初转,明末清初,屈大均,初转丹飞雪，涂颜腻粉同。昔惟贻弄玉，今复赠香东。越黛怜微绿，胡脂厌太红。只须时饮酒，花色似桃丛。
病中即事 其一,明末清初,屈大均,月上维摩女，天花居士姬。病中能侍药，闲处即调丝。绿剪青荷叶，红簪白槿枝。无钱买钗钿，吾窭缟衣宜。
病中即事 其二,明末清初,屈大均,妻解拿舟至，儿知取药回。长勤心力尽，稍静性真开。衣少抛花匣，书多碍镜台。青莲还有妹，未见月圆来。
不寐 其一,明末清初,屈大均,不寐当城堞，魂穿鼓角过。未鸡愁月满，将雁畏霜多。发已病逾白，颜须衰更酡。黄花吾与汝，好奈岁寒何。
不寐 其二,明末清初,屈大均,月出暮烟生，楼台影半明。湿花啼露久，乾叶啸风轻。山鸟夜多思，草虫秋有情。姬人教莫寝，一为奏琴声。
不寐 其三,明末清初,屈大均,姬人工早卧，往往懒鸣筝。素手何曾冷，红妆不肯明。月嫌穿牖白，风畏入帘清。病态黄花似，凌寒一朵轻。
江上早行 其一,明末清初,屈大均,南风多海雾，秋气未全苏。城郭江吞吐，楼台烟有无。黄浮初日大，青出远峰孤。渔火犹明灭，波喧已浴凫。
江上早行 其二,明末清初,屈大均,雾重知多蚬，渔人竞祭沙。南风秋更起，北雨暮多斜。野鸭肥千亩，河豚饱万家。蟹筐新蜕好，斟酌送黄华。
送季子之惠阳,明末清初,屈大均,知尔丰湖去，深承太守情。若非徐孺子，安得谢宣城。诗入寒山好，人添秋水清。早归当岁暮，家食待经营。
菊 其一,明末清初,屈大均,重阳殊未发，谁议岁寒情。少苦因黄蕊，多甘是素英。带霜拖面白，和露点茶清。种尔宜饥渴，芬芳养此生。
菊 其二,明末清初,屈大均,蕊至秋犹小，重阳不得看。白嫌霜降暖，黄待立冬寒。冷落辞蓬户，馨香上箨冠。数枝那忍食，香沁已心宽。
菊 其三,明末清初,屈大均,篱间鸡犬到，枝叶不成窠。种处秋阳少，分时暮雨多。香真吾臭味，影只自婆娑。老大宜簪汝，其如短发何。
菊 其四,明末清初,屈大均,春秋佳日少，草木本心多。人老同黄菊，天寒在绿萝。味经青女苦，颜待白衣酡。蕊熟虽能发，终如岁晏何。
赋得失学从愚子,明末清初,屈大均,记诵今年少，生书问不知。无师陶氏子，失学少陵儿。乐有非贤父，遗安及幼时。刘殷那得似，各授一经迟。
非狂,明末清初,屈大均,非狂人不信，尽作酒徒看。市上无屠者，淮阴有钓竿。英雄宜发白，老大更心丹。惨淡风云会，时来定不难。
海味,明末清初,屈大均,海味沙螺美，河豚好在秋。白怜蚝粉嫩，黄爱蟹膏流。鱼买多论斗，禾储少满篝。今年西潦苦，沙坦半无收。
拾禾,明末清初,屈大均,拾禾田妇满，争稻野凫多。早恨咸潮浸，迟忧白露过。蓼花阴古渡，菰叶乱寒河。更欲携渔具，乘秋涉海波。
结网,明末清初,屈大均,蟹肥新白露，螺瘦未秋分。蚬子飞乘雾，鱼花起似云。久于渔事熟，未了海翁勤。结网无如尔，垂竿不在君。
澳门 其一,明末清初,屈大均,广州诸舶口，最是澳门雄。外国频挑衅，西洋久伏戎。兵愁蛮器巧，食望鬼方空。肘腋教无事，前山一将功。
澳门 其二,明末清初,屈大均,南北双环内，诸番尽住楼。蔷薇蛮妇手，茉莉汉人头。香火归天主，钱刀在女流。筑城形势固，全粤有馀忧。
澳门 其三,明末清初,屈大均,路自香山下，莲茎一道长。水高将出舶，风顺欲开洋。鱼眼双轮日，鯂身十里墙。蛮王孤岛里，交易首诸香。
澳门 其四,明末清初,屈大均,礼拜三巴寺，番官是法王。花襔红鬼子，宝鬘白蛮娘。鹦鹉含春思，鲸鲵吐夜光。银钱么凤买，十字备圆方。
澳门 其五,明末清初,屈大均,山头铜铳大，海畔铁墙高。一日番商据，千年汉将劳。人惟真白氎，国是大红毛。来往风帆便，如山踔海涛。
澳门 其六,明末清初,屈大均,五月飘洋候，辞沙肉米沉。窥船千里镜，定路一盘针。鬼哭三沙惨，鱼飞十里阴。夜来咸火满，朵朵上衣襟。
秋海棠,明末清初,屈大均,何年人泪化，朵朵向秋开。叶已无情去，花犹有恨来。多啼愁露湿，欲笑喜风催。影与闺人似，依依在绿苔。
己巳腊尽作 其一,明末清初,屈大均,懒服芜菁子，从教蒜发新。寿须归老母，闲莫让仙人。病去桃花喜，贫来燕子嗔。岁寒无雨雪，争得见阳春。
己巳腊尽作 其二,明末清初,屈大均,烟深知有雨，春色一何迟。岁暮无穷事，梅花自不知。愁过高卧日，贫到白头时。腊酒邻家熟，无钱愧玉卮。
立春作 其一,明末清初,屈大均,暖逐立春来，梅花一夜催。气犹晴雪在，声已早莺开。竞掷金钱去，争持宝胜回。水仙吴下至，更买供香台。
立春作 其二,明末清初,屈大均,士女春牛会，欢娱满越台。家家人胜节，一一小年杯。生菜青丝出，陈醪白玉开。食盘邻曲馈，香杂綵花来。
立春作 其三,明末清初,屈大均,春饼兼黄白，团年粉果香。眉怜双女月，发恨一人霜。花事从今始，年光正未央。莫教河畔草，又逐客愁长。
立春作 其四,明末清初,屈大均,处处喧衔鼓，催年是此声。花灯初有市，鸡鞠未当城。已喜三冬暖，尤宜一日晴。春盘多菜品，老圃甚娱情。
立春作 其五,明末清初,屈大均,已得周花甲，应能驻大年。朱颜犹四十，白发未三千。曲逆长贫后，扶风益壮前。春来方一日，已觉客愁捐。
立春作 其六,明末清初,屈大均,冉冉流光去，心孤老大前。王家非我腊，天祐是臣年。梦失双蝴蝶，愁归一杜鹃。春来须努力，饮酒逐花眠。
立春作 其七,明末清初,屈大均,旧国宁无腊，贫家亦有春。书残王正月，泣尽汉遗人。地老千年恨，天私一日贫。梅花怜苦节，相伴过萧晨。
立春作 其八,明末清初,屈大均,穷愁谁得似，萧瑟自年年。王霸知无日，英雄料不天。花寒犹带雪，草暖已含烟。莺燕休多语，教人昼不眠。
答酒家王君惠酒 其一,明末清初,屈大均,梅花三白好，包酒自姑苏。以我能名饮，因君不用酤。白衣陶令有，纪叟谪仙无。醉向山丹道，吾颜胜尔朱。
答酒家王君惠酒 其二,明末清初,屈大均,五羊佳酝少，风俗重烧春。非此惠泉酿，安知秋露醇。自来天美禄，多与酒仙人。君爱婆娑醉，尊罍见贶频。
答酒家王君惠酒 其三,明末清初,屈大均,玉馈清如镜，无乾复一樽。忘忧凭此物，难老不须言。花气春初暖，莺声日已喧。酒泉君挹注，自此更源源。
答酒家王君惠酒 其四,明末清初,屈大均,耽酒因寒苦，阳春醉里回。素华衰鬓失，红蕊软颜开。瓮下容吾卧，炉边谢客来。文圭赊酤惯，不遣债家催。
答酒家王君惠酒 其五,明末清初,屈大均,子云有奇字，好事每来过。寂寞劳相问，醇醪恨不多。反骚情更苦，尚白意如何。腹大鸱夷似，朱颜未得酡。
答酒家王君惠酒 其六,明末清初,屈大均,辟恶新年酒，芬香到敝庐。山颓犹未得，瓶泻已无馀。席点林花乱，杯含海月虚。思同嵇阮辈，酣畅就垆居。
喜某使君枉驾,明末清初,屈大均,檐前乾鹊噪，知有客人来。鞍马惊穷巷，壶觞恋小台。草含烟色暗，花映雪光开。不是狂山简，那能酩酊回。
泉至,明末清初,屈大均,童子担泉至，含冰尽冽寒。味难过蟹眼，香易发龙团。多饮能如醉，沉忧也自宽。雨前春岕好，谁更寄林端。
冉冉 其一,明末清初,屈大均,冉冉飞光疾，持忧益自摧。已残华发去，复贬玉颜来。祗有将离草，曾无却老杯。落花知寂寞，应为一徘徊。
冉冉 其二,明末清初,屈大均,年华看冉冉，春与未春同。怨草何须绿，愁花不用红。姬人嫌服散，翠羽望开笼。桃李须臾事，依依为好风。
送客返新安,明末清初,屈大均,微茫合兰海，西接虎门津。蜃作楼船气，鲛为织作人。潮随风力大，天逐水光新。一舸将渔父，君归理钓纶。
汪栗亭复以紫霞茶见寄,明末清初,屈大均,为怜甘冽水，巢父不捐瓢。况有紫霞茗，来从黄岳遥。故人劳手制，嘉客把书招。共啜长松下，三年饥渴消。
盘莲,明末清初,屈大均,一片玉盘水，何殊玉井天。移来菡萏种，行作鸳鸯莲。尺寸耕泥浅，东西置藕偏。最怜三两叶，珠已泻光妍。
罗翁八十有五善琴诗以赠之 其一,明末清初,屈大均,横琴复何事，老向七弦中。发是先朝白，颜非故国红。蠲愁花有力，养寿酒无功。为我弹神化，泠泠松下风。
罗翁八十有五善琴诗以赠之 其二,明末清初,屈大均,老知琴德好，新斲峄阳桐。太古追元响，先王咏素风。无忧谁皓发，有道自方瞳。汝亦成连子，移情山水中。
盆荷 其一,明末清初,屈大均,种荷愁水满，水满出荷迟。移向玉缸里，兼之红藕枝。叶防公子摘，花待美人持。莫使微茎折，缠绵未有丝。
盆荷 其二,明末清初,屈大均,白藕西园至，花多种不同。茄长方尺寸，叶少未西东。美盎光含绿，肥泥色带红。芙蓉开自好，莫让曲池中。
夫子手植桧 其一,明末清初,屈大均,生生仁圣意，一桧每开屯。气得乾元大，灵含万古春。叶知兴废早，花应帝王真。百尺杏坛畔，摩挲鳞甲新。
夫子手植桧 其二,明末清初,屈大均,素王遗一树，岁久不生枝。神圣有馀泽，荣枯无尽时。地钟灵气独，天与太和私。想像删修日，阴随几杖移。
子贡手植楷 其一,明末清初,屈大均,仲尼元气在，复此万年枝。一室心丧日，三年手植时。枝条相向哭，风雨至今悲。再拜婆娑下，何曾梁木萎。
子贡手植楷 其二,明末清初,屈大均,栽培自端木，高出宫墙阴。诸子亦奇树，千株同圣林。治任归独后，庐冢痛偏深。手泽有如此，扶疏知几寻。
子贡手植楷 其三,明末清初,屈大均,绕茔多异树，世世莫能名。一楷存梁柱，孤标出鲁城。毚檀连翠色，五味接芳英。终古思堂侧，依依复女贞。
听八十有五罗翁琴,明末清初,屈大均,十五抱琴眠，弹琴七十年。梅花无数曲，弟子几人传。挥手向遗老，知音怀古贤。新声纷满耳，唱叹欲潸然。
望海 其一,明末清初,屈大均,水浮元气上，风起即成潮。地势归洲岛，天光散泬寥。黄鱼三月上，白鹭一人招。无数攀枝树，红霞涨不消。
望海 其二,明末清初,屈大均,虎门东浩淼，水与白云平。海蜃春多气，天鸡夜有声。烧盐农力暇，种草子田成。十亩茭塘曲，吾躬欲往耕。
愁,明末清初,屈大均,愁心无可寄，花落断肠边。人逐双流水，春归一片烟。寒依香炭坐，暖拥素书眠。琴匣蛛丝满，弹时记去年。
夜坐,明末清初,屈大均,形影同深夜，灯边一侍人。香煎沉水片，酒酌雪花春。不寐听疏雨，无言倚翠茵。茫茫儿女事，叹息为清贫。
老矣,明末清初,屈大均,儿女半强葆，啼饥不断声。贫令慈孝损，愁觉死生轻。旧叶当春落，新花向腊荣。时乎那可再，老矣泪空倾。
摇落 其一,明末清初,屈大均,摇落见乔木，黄含叶叶烟。无多秋色外，一半夕阳边。鸡犬村村稻，牛羊处处田。丈人知有客，归及月明前。
摇落 其二,明末清初,屈大均,一夕江枫树，清霜叶叶流。红令秋有色，黄使客多愁。鸿雁又将至，菰蒋何处求。无归当岁暮，不忍写离忧。
小荷叶,明末清初,屈大均,尺尺出金塘，风吹压紫鸯。泻愁珠子重，裁恐翠裙长。未得花含艳，先教叶吐香。君怜相偶意，莫折向菰蒋。
客至 其一,明末清初,屈大均,朝来知有客，喜母著人衣。果踏山花至，能惊宿鸟飞。无绵三月冷，绝粒一春肥。只此门前水，洋洋已乐饥。
客至 其二,明末清初,屈大均,田家鸡黍礼，绝似丈人贫。四体勤终岁，三农备一身。蘼芜肥细犊，荇藻媚修鳞。不厌茅茨陋，还来酌暮春。
闻笛,明末清初,屈大均,三孔羌人笛，多因惊马吹。声从秋戍起，泪向夕阳垂。黑水连沙暗，黄榆似草衰。征鸿过渭北，书报翠楼谁。
望洋台,明末清初,屈大均,浮天非水力，一气日含空。舶口三巴外，潮门十字中。鱼飞阴火乱，虹断瘴云通。洋货东西至，帆乘万里风。
止酒 其一,明末清初,屈大均,止酒因无酒，樽罍久已尘。每从皆醉日，愧作独醒人。衰白谁能老，清高自得贫。餔糟终未敢，渔父笑灵均。
止酒 其二,明末清初,屈大均,止酒惭名饮，无人醉阮公。沉冥因道丧，荒宴为途穷。雪喜颜犹白，花忧泪更红。蜉蝣能几日，一笑死生同。
江间 其一,明末清初,屈大均,江间愁积雨，水浊少黄鱼。潮味一春淡，海鲜三月疏。白头甜野笋，黄口苦园蔬。食力于陵子，桔槔闲有馀。
江间 其二,明末清初,屈大均,万里成南渎，西江比北长。浊辞交阯国，清入祝融乡。子母禾田沃，仙灵药市香。无穷洲岛影，烟雨共微茫。
江间 其三,明末清初,屈大均,不断离支树，村村黑叶同。鸟餐馀火齐，人住满珠丛。北酒南来美，春花夏至红。小舟携鲙具，去逐上鱼风。
出户 其一,明末清初,屈大均,出户无行处，穷途咫尺迷。愁中难一醉，梦里易双啼。死友都黄土，生人总白氐。繇来高世士，皓首一万藜。
出户 其二,明末清初,屈大均,户外行无路，茫茫乞食人。道高元耿介，才老益清贫。口体徒营养，芝薇未得仁。首阳惟一己，容易作遗民。
豫儿 其一,明末清初,屈大均,四岁犹为小，当予六十时。能言须得早，识字不妨迟。乾鹊朝多喜，凉蝉暮有悲。成丁深望汝，门户共兄持。
豫儿 其二,明末清初,屈大均,饼饵贫家少，含饴累老亲。三年怀未免，两乳断方新。写解争斑管，眠知让锦茵。字从兄姊问，初识是天人。
寿顺德二尹,明末清初,屈大均,地分南海半，城跨北山多。县有神明佐，人传岂弟歌。柳阴含日冷，花气入风和。春酒公堂少，清如冰雪何。
过韩氏宅作,明末清初,屈大均,汝爱珍禽甚，为栏画阁西。粪香越王鸟，餐火外蛮鸡。玉髻丁鸬满，珠毛孔雀齐。更怜留客处，花隐画眉啼。
奉答萧山周子见怀之作 其一,明末清初,屈大均,萧然山下树，多是白杨梅。复有紫莼好，湘湖叶叶开。水边玄度宅，花外越王台。几夕钱清月，流君秋思来。
奉答萧山周子见怀之作 其二,明末清初,屈大均,蔡子平生草，流传总在君。贫馀磨镜具，老有葬书坟。自彼成黄土，人谁在白云。殷勤持黍酒，养寿鹿麋君。
庚午仲夏承大司马吴公招同诸公奉陪京卿张公宴集城西禅院次张公元韵四首并以送行 其一,明末清初,屈大均,花宫能避暑，即是习池杯。张仲京华上，山公燕喜开。地增香浦胜，朝待柏梁才。早晚衮衣别，台关又折梅。
庚午仲夏承大司马吴公招同诸公奉陪京卿张公宴集城西禅院次张公元韵四首并以送行 其二,明末清初,屈大均,一水逐潮回，临流泛羽杯。玉珂花底散，银管柳边开。六箸仙人戏，双钩草圣才。荔枝题赋罢，更咏酒杨梅。
庚午仲夏承大司马吴公招同诸公奉陪京卿张公宴集城西禅院次张公元韵四首并以送行 其三,明末清初,屈大均,野饮当凫藻，芙蕖叶作杯。天光穿水出，人气逼花开。孝友能为政，沈冥亦见才。披襟当白雨，凉爽未过梅。
庚午仲夏承大司马吴公招同诸公奉陪京卿张公宴集城西禅院次张公元韵四首并以送行 其四,明末清初,屈大均,定知归阙下，陶侃上螺杯。大禹阴能惜，长沙业自开。终资高宝力，早识太真才。军事乃交广，铙歌奏落梅。
为梁叠石学博节母冯太孺人寿 其一,明末清初,屈大均,苍翠女贞枝，陶婴七十时。珠毛黄鹄子，玉蕊白华儿。掌故多高弟，文宣亦老师。琼南诸妇女，恨得礼宗迟。
为梁叠石学博节母冯太孺人寿 其二,明末清初,屈大均,几杖从琼海，归来白发长。五经崔母子，三徙孟家乡。樱笋春盘嫩，鸡豚夕箸香。人师高行早，五十一年霜。
题慈云阁,明末清初,屈大均,片片罗浮影，穿窗不是云。老人窥咫尺，玉女隔氤氲。苍翠天衣湿，兰荪梵阁熏。丹丘双白水，知向定中闻。
觉公善种兰诗以赠之,明末清初,屈大均,最善滋兰草，场师总不如。燠寒依月令，肥瘠按花书。出叶那能短，抽茎更不疏。骈枝三五好，美种肯分余。
题李子弄瀑采兰图,明末清初,屈大均,君边一瀑布，喷薄出云烟。若非三叠水，定是九屏泉。复有丛兰好，长含清露妍。无心似秋色，空外莫能传。
九日送程生,明末清初,屈大均,不忍登高去，自怜秋思孤。菊花陶令有，竹叶少陵无。又送将归客，翩翩江与湖。心随凫雁远，一片在菰蒲。
奉怀汤岩夫王鹿田两处士 其一,明末清初,屈大均,吾友江南在，岩夫与鹿田。遗民将尽日，大老未归年。叶让朱颜好，花争素发妍。故人念渔钓，终拂富春烟。
奉怀汤岩夫王鹿田两处士 其二,明末清初,屈大均,二老书多少，名山定自留。史应归草野，经只志春秋。白草中华恨，黄花一代愁。狂奴吾亦尔，梦寐每相求。
送李南申英三同李方伯之任湖广 其一,明末清初,屈大均,主人荆岳伯，嘉客浙才贤。接玉鸾龙步，联珠花萼篇。离心满香浦，别泪注湘川。高义能恩我，无穷感激年。
送李南申英三同李方伯之任湖广 其二,明末清初,屈大均,挂帆三十里，相送白蘋洲。兰芷无多草，潇湘不忍秋。罗浮怜合体，江汉恨分流。越鸟衔珠意，长悬黄鹤楼。
菊残 其一,明末清初,屈大均,变红犹未落，心卷只纯黄。暖失三秋艳，寒争一日香。酒随花朵尽，愁逐岁华长。岂乏梅新吐，终怜菊有芳。
菊残 其二,明末清初,屈大均,炎方梅易发，争暖不宜寒。独有黄花晚，偏当大雪残。东篱无此种，靖节不曾看。岁暮英方落，依依向药栏。
郎官湖见月之作,明末清初,屈大均,郎官湖上月，光射汉江寒。太白瑶台镜，青莲碧玉盘。自将金椀对，谁共锦袍看。捉得娥眉好，纤纤影画栏。
题姚君庐墓图,明末清初,屈大均,白头乌似汝，啼断墓田阴。一自悲风木，平生废玉琴。庐依秋竹冷，泪滴练溪深。莫更同山鬼，离忧怆至今。
黄鼠,明末清初,屈大均,榆中黄鼠好，肥美荐膏粱。每共山羊饫，时分野马香。地猴衔子出，边女劝人尝。南客初知味，烹调更有方。
黄鸭,明末清初,屈大均,边头黄鸭好，知是野鸳鸯。欲射怜交颈，休惊任唼香。浮游无定水，沐浴白榆霜。候雁纷来去，输他解向阳。
酒娘,明末清初,屈大均,酒娘宜好糯，甜甚出糟时。清浊都难醉，壶觞取自怡。萧骚秋树叶，珍丽节花枝。不饮胡为者，吾生已暮迟。
茶子,明末清初,屈大均,南油茶子美，香洒露花宜。绝胜荼蘼液，当侬膏沐时。云光生鬒发，月晕上蛾眉。寄语燕吴女，金钱买莫迟。
落花 其一,明末清初,屈大均,落花频自落，不肯为春留。红雨成烟去，香风逐水流。莺衔嫌破碎，鱼食恨沉浮。枉使溪翁浣，无情向白头。
落花 其二,明末清初,屈大均,东风元不恶，花片喜沾泥。色谢鲛人染，香辞凤子栖。蘼芜恩易断，芣苡命难齐。多负场师意，栽培在玉闺。
落花 其三,明末清初,屈大均,随风飘复堕，先向宋东家。白少同残雪，红多似乱霞。身轻曾入掌，命薄又听笳。马上谁怜汝，黄金赎琵琶。
园菜 其一,明末清初,屈大均,丈人筋力少，抱瓮命儿童。石使云根去，泉教井气通。空心多越蕹，大叶更胡葱。瓜豆分棚好，终年灌溉功。
园菜 其二,明末清初,屈大均,三花与二兰，朝夕上蔬盘。作豉多蠲忿，为齑有合欢。冬怜甜芋暖，夏爱苦瓜寒。每作伊蒲馔，慈姑尽意餐。
园菜 其三,明末清初,屈大均,肉食吾何忍，家人菜色多。为菹盐苦贵，作酱蒟难和。丝落花成豆，萍浮叶似荷。羹鱼莼更美，茎股采湖波。
重阳后一日承见堂枉顾花下分得六鱼,明末清初,屈大均,坐爱林间石，莓苔冷有馀。霜甘花易食，露湿叶难书。黄菊日以好，白衣君莫疏。重阳虽已过，无酒亦愁予。
辛未元正六日立春值次儿泰十岁生日作 其一,明末清初,屈大均,犬子好生辰，开年气色新。能先人一日，即得汝三春。外傅殷勤就，中经次第亲。九龄分我百，帝与十回辛。
辛未元正六日立春值次儿泰十岁生日作 其二,明末清初,屈大均,当年占得泰，生果值三阳。綵合而翁舞，甘分祖母尝。春先人日暖，日向立春长。示尔辛盘颂，应追笔墨香。
人日,明末清初,屈大均,年年此人日，人恨一人无。烛灭迷魂梦，香薰暗画图。病教明镜失，贫使玉琴孤。不尽秦嘉意，依依一绣襦。
诸儿 其一,明末清初,屈大均,只是萦怀抱，贤愚已可知。清贫长在外，教诲未多时。苦竹纤纤笋，寒花袅袅枝。参差催老大，却望长成迟。
诸儿 其二,明末清初,屈大均,失学多因懒，非关未得师。父劳难责善，家敝易伤慈。作士无平世，为农及少时。带经锄自可，不日返东菑。
赋得垂柳送客出梅关,明末清初,屈大均,垂柳与行人，依依为好春。无能系骝马，只解作花茵。吹笛且容与，出关应苦辛。枝间乌八九，望尔白头新。
赋得间柳发红桃,明末清初,屈大均,参差水杨柳，中有夭桃然。绿将红作里，花与叶争妍。千千分巧笑，一一作春眠。相映宜晴雨，依依此海天。
不及,明末清初,屈大均,不及檐前柳，春来即展眉。惹人频有絮，牵客更多丝。雁浦寒烟外，鹅城细雨时。年年小寒食，怕见最长枝。
依依,明末清初,屈大均,依依春未去，花为美人留。况有玉琴好，能蠲香浦愁。影怜双燕过，声爱一莺流。枕簟因君设，殷勤向小楼。
送林赤见之怀集授经 其一,明末清初,屈大均,五长有令子，五经如井丹。少年频友教，长路岂游盘。西水冰初解，春帆雨乍寒。定知贤令尹，雅有得人欢。
送林赤见之怀集授经 其二,明末清初,屈大均,几日辞都讲，行忧养孝迟。岂伊敦子职，兼可作人师。雨水收灯候，花林罢酒时。老成今渐少，吾道厚相期。
送汪楷士还歙为其尊人七十寿 其一,明末清初,屈大均,春半尚未雨，江行苦浅流。频随归雁去，不为落花留。子舍依黄岳，亲年若楚丘。笼葱多玉杖，采得自罗浮。
送汪楷士还歙为其尊人七十寿 其二,明末清初,屈大均,兄弟多才甚，君兼作奕秋。人无鸿鹄至，客有斧柯愁。矫矫来三楚，翩翩过五侯。还家同老父，乐向橘中求。
辛未上巳宴集王蒲衣潨庐分得春字 其一,明末清初,屈大均,禊饮逢元巳，清和郁水滨。桃开千笑日，莺弄数声春。贶室陪甥馆，浮觞属主人。青青修竹里，喜见鹊巢新。
辛未上巳宴集王蒲衣潨庐分得春字 其二,明末清初,屈大均,清浅同银汉，桃花水正春。言乘秉兰节，来送渡河人。乌鹊随童子，鸳鸯作媵臣。众情风舞畅，歌入玉箫新。
哭汪右湘 其一,明末清初,屈大均,岂意黄山下，斯人不可期。未遇方壮日，已是返真时。玉树埋荒草，嘉莲陨碧池。三年招手处，望断阮溪湄。
哭汪右湘 其二,明末清初,屈大均,老友江东尽，凋零及少年。文章无白首，意气在黄泉。筑室当文杏，迎予学太玄。侯芭今已矣，泪湿授经笺。
哭汪右湘 其三,明末清初,屈大均,未见而颜色，神交日益亲。才高谁不世，道大自无人。槿艳空朝露，松寒有古春。谈林殊寂寂，麈尾欲生尘。
过何明府城隅客居赋赠,明末清初,屈大均,解组贫逾甚，谁怜范使君。花从渔父乞，谷向丈人分。半亩仙羊宅，三春野鹿群。桐乡尸祝好，莫忆旧燕云。
送陈子楚游,明末清初,屈大均,明到岳山阳，题诗楚国香。芙蓉春九面，兰芷古三湘。词赋多先友，江湖即故乡。主人方伯好，日夕命壶觞。
奉送吴大司马还京 其一,明末清初,屈大均,东南悬节钺，文武总英高。客宿归牛女，人流爱凤毛。三吴元治行，五岭益勋劳。一代明珠谤，扶风奈尔曹。
奉送吴大司马还京 其二,明末清初,屈大均,郑重京华入，贤声答往钦。旁求三殿久，遗爱百蛮深。太岁仍金马，尚书亦竹林。风流殊不坠，晋代至于今。
奉送吴大司马还京 其三,明末清初,屈大均,南塞公来重，长城一臂支。马留铜柱少，人入玉关迟。鼓角难忘战，竿旄易感知。鲛人恩莫报，慷慨泣珠时。
奉送吴大司马还京 其四,明末清初,屈大均,画船珠海动，铙吹满离声。百粤壶浆泪，三军乳哺情。武溪思北发，漓水怨西征。怆别崧台下，从今望玉京。
为连山刘明府寿,明末清初,屈大均,山水连阳美，楼名画不如。君为清惠令，日著治安书。上白畲田米，纯红峡口鱼。诸徭来拜寿，花草满裙裾。
赋呈韶州陈太守 其一,明末清初,屈大均,韶阳贤太守，听政九成台。帝与薰风曲，人随翥凤来。花中瑶圃出，枣下画轓开。欲就重华甚，陈辞愧楚才。
赋呈韶州陈太守 其二,明末清初,屈大均,神君先教化，不让古循良。祭酒求荀子，笺经问郑乡。仁山韶石大，智水曲江长。风度楼前月，遥遥沐景光。
赋呈韶州陈太守 其三,明末清初,屈大均,三十箫韶石，中开天阙高。一从回玉辇，终古想云璈。政暇舒清啸，官闲枕海涛。彼姝无以告，未敢辱干旄。
赋呈韶州陈太守 其四,明末清初,屈大均,五马当南塞，关门咫尺中。梅花秦锁钥，桂树越房栊。六县师明德，三城待圣功。相如惭未学，亦欲就文翁。
送陶子北征,明末清初,屈大均,岁晏愁行役，苍茫万里鞭。白无南雪地，阴有朔风天。老马空知路，饥鹰不下田。唾壶休击碎，烈士未衰年。
汪扶晨六十有赠 其一,明末清初,屈大均,梦魂元处所，只是向潜溪。白发有吾友，黄山知更西。命将盘石似，身已偃松齐。六十诗逾好，峰峰笑旧题。
汪扶晨六十有赠 其二,明末清初,屈大均,老友稀江左，年龄尽与君。无才真大药，有道总浮云。得草麑相命，逢花鹤不分。未知潜口路，多少桂丛薰。
汪扶晨六十有赠 其三,明末清初,屈大均,殷勤来尺素，读罢置兰襟。雀亦开全尾，蕉休捲半心。故人真好我，旷世一知音。百岁期钟子，洋洋听玉琴。
汪扶晨六十有赠 其四,明末清初,屈大均,早年温丽笔，衰白益生春。玉满文鱼腹，珠多老蚌唇。墨分胶漆友，茶与水云人。养寿同园绮，商颜待作邻。
赠金磬北 其一,明末清初,屈大均,隶书师郑叟，惊绝已知名。求写无缣素，飞毫忆老成。一生耽墨妙，三体未研精。谷口能模楷，从君至旧京。
赠金磬北 其二,明末清初,屈大均,白发汤高逸，书家亦一人。鸠兹称二篆，虿尾更三真。以我师心拙，多君得法新。归时烦致语，名迹寄来频。
赠金磬北 其三,明末清初,屈大均,白首思乘暇，临池学伯英。法书研玩少，真迹梦魂倾。师有江东友，人知汉隶名。秘传须口授，汤郑总关情。
送黄叔威还阁 其一,明末清初,屈大均,君归金太少，亦慰旨甘求。国老存乔木，天年得大秋。三山醇酒设，九日菊花浮。海气金银外，仙人在蜃楼。
送黄叔威还阁 其二,明末清初,屈大均,知交闽越少，为我语亡诸。有友梅鋗在，无人大汉馀。侯官数灾异，高叟断音书。晚景忧孙子，题诗恐太疏。
送黄叔威还阁 其三,明末清初,屈大均,君来惭地主，值我最贫时。一日房栊语，三年梦寐思。仙留钤记在，老作华嵩期。英霸吾非器，龙光骋已迟。
送黄叔威还阁 其四,明末清初,屈大均,水菽艰难甚，关山跋涉中。能勤双白发，又是一黄童。别处愁残日，归时苦飓风。福兴诸好友，心事为相通。
林子饷梨有作,明末清初,屈大均,多君大谷梨，紫实压霜枝。亦未含消似，偏令津润滋。冷愁尊老嗜，香恐小男知。稍待微酣后，甜冰食不迟。
郭君酌我延寿佳酒赋以答之,明末清初,屈大均,多君仙酝好，不惜瓮头开。为我斟元气，留春在玉杯。长年凭美禄，名饮见狂才。自此乘佳日，频过踏紫苔。
林岕,明末清初,屈大均,峒山真岕好，学制有遗人。庶子今林姓，周家旧懿亲。金精栽绝巘，紫笋摘先春。庙后香全似，泉兼蟹眼新。
扶晨屡以紫霞茶见寄赋以答之,明末清初,屈大均,紫霞频见寄，香白露芽鲜。摘定先寒食，烹须就乳泉。摩娑双白甀，斟酌一青娟。岁岁封题意，殷勤感汝贤。
寿光轩作,明末清初,屈大均,白发犹良食，婆娑花树阴。弄雏过白日，饮乳向青琴。菡萏无双薏，鸤鸠只一心。膝前孩笑好，两两助清吟。
题吕纪梅雀图,明末清初,屈大均,绝似边鸾好，枝枝雪可攀。粉微沾翠羽，香欲出寒山。啄蕊当明月，惊花坠玉颜。画时图辟暑，宜尔素屏间。
喜侃士病愈赠之 其一,明末清初,屈大均,炎方人易病，勿药汝迟迟。难老无如学，多才自有时。暖风荠麦秀，凉露蕣华滋。不及黄黄菊，神仙食更宜。
喜侃士病愈赠之 其二,明末清初,屈大均,莎鸡初在野，最早得秋寒。亦未伤迟暮，其如行路难。忘言但吟啸，与道日游盘。青岁还经学，纷纶一井丹。
喜侃士病愈赠之 其三,明末清初,屈大均,坐隐须棋局，从君奕旨求。马融思作赋，祖讷待忘忧。黑子饶难少，香囊赌尚留。萧萧枫叶下，相对一高秋。
喜侃士病愈赠之 其四,明末清初,屈大均,君家富山水，复有父兄贤。孝友光闾井，壶觞媚老年。白华无大小，朱萼总芳妍。汝也吹篪好，声高五子前。
喜侃士病愈赠之 其五,明末清初,屈大均,石笋森如束，枝枝上有松。有时仙掌出，镇日谷烟封。羽化三天子，髯留一老龙。容成应可接，归向玉芙蓉。
喜侃士病愈赠之 其六,明末清初,屈大均,新安多好友，招手十年间。以我浮丘客，应居黄帝山。明春单舸往，及尔故园还。一浴朱砂水，乘秋返庾关。
喜罗君又持扶晨书至,明末清初,屈大均,新安江好水，生得有情鱼。岁岁衔芳信，年年到敝庐。萝魄因尔少，音问更谁疏。自古潇湘客，鳞鳞爱媵予。
白云泉,明末清初,屈大均,白云山上水，几处作名泉。今夕龙团味，全胜蟹眼鲜。湍流非瀑布，仄出向岩烟。酒渴真宜汝，壶觞玉井边。
元孝六十又一生日赋以为寿 其一,明末清初,屈大均,长兄叨一岁，十六结交知。以尔真贤友，而翁更哲师。忠贞三世早，事业两家迟。此日难为寿，惭过耳顺时。
元孝六十又一生日赋以为寿 其二,明末清初,屈大均,同生霜降月，摇落每相怜。乔木先朝古，黄花故国妍。琴惟天马引，歌是楚渔篇。未可伤衰暮，殊多独漉年。
元孝六十又一生日赋以为寿 其三,明末清初,屈大均,汉代羽林子，孤儿今几何。瓶侯孙氏少，剑客李家多。寇雉衔霜去，边雕蔽日过。文渊雄顾盻，明岁未蹉跎。
元孝六十又一生日赋以为寿 其四,明末清初,屈大均,臣妾谁凫藻，迷途一布衣。又嗟寒露湿，未见太阳晞。壮发霜虽短，初心日未非。杖乡多一岁，好待据鞍飞。
元孝六十又一生日赋以为寿 其五,明末清初,屈大均,却老文章在，无欢亦写心。寿光还导引，方朔只浮沉。味爱筼筜苦，香怜橘柚深。齐名从少小，千载一雕琴。
元孝六十又一生日赋以为寿 其六,明末清初,屈大均,出处一浮云，穷通祗共君。无忧惟作述，有道即功勋。竹影龙公合，松阴鹤子分。缠绵敦世好，彼此挹灵芬。
奉题惠阳王郡侯署中忆雪楼 其一,明末清初,屈大均,岭海行春罢，楼开尽物华。欲将天北雪，来润日南花。二岳窗间直，双江槛外斜。自来仙太守，山水满官衙。
奉题惠阳王郡侯署中忆雪楼 其二,明末清初,屈大均,岂无南雪好，朔雪易成花。幸有罗浮树，光含涨海霞。使君移绿萼，么凤自金沙。手泽楼前满，甘棠即白华。
奉题惠阳王郡侯署中忆雪楼 其三,明末清初,屈大均,姑射元冰雪，炎方亦觉寒。神凝在浮峤，梦去只中盘。瀑布为膏泽，芙蓉即大丹。更令楼外水，清作使君滩。
奉题惠阳王郡侯署中忆雪楼 其四,明末清初,屈大均,峰爱穿帘小，来从双玉盘。莫将湖内外，都作月明看。政事惟高卧，颜容更渥丹。谢公鳷鹊句，书遍碧琅玕。
为顺德徐明府寿,明末清初,屈大均,未知碧鉴水，清似使君不。莫掷沉香去，将成芳草洲。政成高卧里，年与大春留。难老无烦祝，徐陵正黑头。
大寒 其一,明末清初,屈大均,大寒偏易暖，寒向小寒时。亦有空林雪，梅花似不知。病烦春色早，贫恐水仙迟。多谢萋萋草，穿冰已作丝。
大寒 其二,明末清初,屈大均,穷阴天外积，寒绝逼春来。尚苦连朝雾，南风湿不开。已新长至柳，重吐小年梅。腊酒谁家早，莺知为我催。
舟次小塘 其一,明末清初,屈大均,北风向暮起，心折峭帆斜。两岸卷黄叶，一江吹白沙。那堪与鸿雁，自此长蒹葭。舟发才三夕，苍茫已忆家。
舟次小塘 其二,明末清初,屈大均,北风吹水浅，势使沓潮回。冻苦江沙合，阴愁雪色来。消寒馀酒滓，拥暖只炉灰。且喜河边柳，年光已暗催。
舟入横槎水作,明末清初,屈大均,渔舟不觉远，深入一溪霞。烟火烧红雨，牛羊饭落花。水声分乱石，山影散晴沙。莺唤人酤酒，垂杨第几家。
烂柯山作,明末清初,屈大均,阴森十馀里，榕间木棉多。啼鸟不知处，嘤嘤连伐柯。斜峰飞欲堕，乱水响难和。猿狖时窥客，相将下女萝。
送李君还秦兼寄怀其舅孔德太史 其一,明末清初,屈大均,白头知己尽，而舅最相思。万里空魂梦，平生此别离。自矜辞爵早，人恨著书迟。针药凭谁进，萧条卧疾时。
送李君还秦兼寄怀其舅孔德太史 其二,明末清初,屈大均,越有南枝鸟，秦馀北地人。文章高并起，羽翼夙相亲。汝病躬方有，吾衰性未驯。参商应有日，再见渭川滨。
送李君还秦兼寄怀其舅孔德太史 其三,明末清初,屈大均,尚得存尊足，奚劳患有身。孤桐虽半槁，硕果定重新。高卧复何事，蘧庐馀一人。平生知作达，佚我岂沾巾。
送李君还秦兼寄怀其舅孔德太史 其四,明末清初,屈大均,为予催李汉，文录早成之。往日昌黎婿，而今伯道儿。全书留太华，副本在京师。作序题前后，芜言不敢辞。
林叔君六十生日赋以赠之 其一,明末清初,屈大均,少予犹二岁，髯白已三年。未是桑榆日，方开草昧天。加餐休服食，好学即神仙。六十多吾友，参差杖国前。
林叔君六十生日赋以赠之 其二,明末清初,屈大均,六十蘧公化，前贤似者希。未能惟寡过，不尽是知非。道与浮云卷，情终故国归。有君同此意，衰白益光辉。
林叔君六十生日赋以赠之 其三,明末清初,屈大均,白首如新识，情因患难长。白公磨剑利，黄叟采芝香。慷慨歌同病，艰难笑备尝。未应春色里，送老是壶觞。
林叔君六十生日赋以赠之 其四,明末清初,屈大均,更使诗歌好，风华要绝伦。莺花争一日，笔墨斗三春。世弃沈冥客，天迷故旧人。阿兄应待汝，开目似冯信。
林叔君六十生日赋以赠之 其五,明末清初,屈大均,令子知名早，雍容友教时。一家能有学，二祖更无师。理窟禺山下，谈林莞水湄。趋庭说风雅，先解阿翁颐。
林叔君六十生日赋以赠之 其六,明末清初,屈大均,石上围棋罢，乘凉坐到明。烛残须日出，胶尽自河清。寂寂生前事，茫茫身后名。一杯空所有，何物是殇彭。
寄赠歙人汪伯子四十 其一,明末清初,屈大均,不因仲弟好，安识伯兄贤。孝友寻常事，如君自可传。飞腾才四十，文藻且连翩。黄白双名岳，相期蹑紫烟。
寄赠歙人汪伯子四十 其二,明末清初,屈大均,子舍多山水，娱亲烟翠重。乞将三十六，都作老人峰。为长已强仕，栖闲多好容。三珠三弟在，花萼有馀恭。
汪仲子持令兄栗亭及诸君书自歙至广州相问于其归也为诗二章送之兼寄诸君 其一,明末清初,屈大均,玉琴久不抚，萧瑟向烟汀。岂不志山水，知音非栗亭。一人持尺素，诸子在云屏。相望亦云久，君归慰杳冥。
汪仲子持令兄栗亭及诸君书自歙至广州相问于其归也为诗二章送之兼寄诸君 其二,明末清初,屈大均,相思黄岳甚，况复故人多。汝向丰溪曲，为予传啸歌。白云无事否，春色奈愁何。心似诸峰月，依依在女萝。
夕向诃林承二三禅人留宿风幡堂即事赋赠得风字,明末清初,屈大均,解与陶潜饮，清狂即远公。好将虎溪水，移入酒泉中。烛秉何须月，幡吹只是风。欲眠无醉石，为拂半床空。
自胥江上峡至韶阳作 其一,明末清初,屈大均,送至禺阳返，含情是海潮。峡犹云母隔，峰已石人招。古寺愁飞去，无人问泬寥。菩提兵火后，一树自南朝。
自胥江上峡至韶阳作 其二,明末清初,屈大均,胥江沙水浅，取蚬疍船多。男女无馀粟，生涯是扁螺。吞腥安水土，足跣弄烟波。苦竹春丛外，时时闻斗歌。
自胥江上峡至韶阳作 其三,明末清初,屈大均,潮鸡鸣未已，微月逐潮生。水宿难为夜，舟开不待明。半帆烟树影，一枕草虫声。不寐怀衰白，劳劳水菽情。
自胥江上峡至韶阳作 其四,明末清初,屈大均,夜久息群动，寒萤听渐微。那知零白露，但觉湿罗衣。鱼食星河影，凫眠水石矶。坐来斜月上，吟啸发清机。
自胥江上峡至韶阳作 其五,明末清初,屈大均,江中蕉叶似，小艇卖鱼家。蚝疍虽无女，钗鬟亦有花。荡桡杨柳浦，晒网鹭鹚沙。白发多公姥，萧萧水一涯。
自胥江上峡至韶阳作 其六,明末清初,屈大均,不觉舟行远，仙源信几重。二禺兄弟峡，一石妇人峰。涧断知无栈，林空似有钟。春来霪雨少，瀑势太从容。
自胥江上峡至韶阳作 其七,明末清初,屈大均,一日始一峡，舟行苦逆风。暮春犹苦冻，长路正愁穷。栈阁飞岩外，橧巢古木中。繵夫歌有哭，声与断猿同。
自胥江上峡至韶阳作 其八,明末清初,屈大均,草映一川绿，萋萋含夕曛。有无樵子路，三两鹿麛群。峰束易成峡，岩空多出云。削成无数壁，奇自华山分。
自胥江上峡至韶阳作 其九,明末清初,屈大均,屏风知几叠，云锦夹天开。树树倒垂壁，峰峰阴积苔。野花多有子，山雉绝无媒。系艓幽潭口，言探石髓回。
自胥江上峡至韶阳作 其十,明末清初,屈大均,篙篙答幽响，霞壁尽中空。自发多钟磬，相吞是水风。石泉如乳白，云叶比花红。处处层城似，丹楼望不穷。
自胥江上峡至韶阳作 其十一,明末清初,屈大均,滟滪堆无数，春行值水深。帆惊飞石过，窗苦湿云侵。萤外依渔火，鸯边梦锦衾。戍夫催泊早，乌鹊未归林。
自胥江上峡至韶阳作 其十二,明末清初,屈大均,石角篙无力，湾环似二禺。划天多铁壁，拔地即香炉。花堕千寻药，藤交百道须。时时岩洞里，飞出片帆孤。
自胥江上峡至韶阳作 其十三,明末清初,屈大均,仙灵多事甚，古寺使飞来。草没萧梁碣，花迷庶子台。峡长峰易合，岚重日难开。阮隃吹频裂，声含秋雨哀。
自胥江上峡至韶阳作 其十四,明末清初,屈大均,轩辕上天日，帝子亦成仙。吹笛知何去，遗音空暮烟。君臣双绝峡，兄弟两飞泉。终古馀汤沐，禺阳苍翠边。
自胥江上峡至韶阳作 其十五,明末清初,屈大均,峰晴多变态，一半作空青。何处朝云影，而非神女灵。髻和烟雾堕，衣杂蕙兰馨。一路疑行雨，泉飞遍杳冥。
自胥江上峡至韶阳作 其十六,明末清初,屈大均,野花名渐识，春摘未曾迟。日夕但盈手，芬馨能几时。芝薇秦有客，橘柚楚多师。岂必筼筜好，青青帝子枝。
自胥江上峡至韶阳作 其十七,明末清初,屈大均,女萝缠玉手，攀磴与云平。拾果知猿戏，穿松恐鹤惊。水分双练下，风作一琴鸣。坐久忘舟楫，依依到月明。
自胥江上峡至韶阳作 其十八,明末清初,屈大均,亦知行路苦，争奈水云心。白鹄未三里，寒猿已一吟。江南枫树满，峡北荻花深。青草无穷瘴，王孙何处寻。
自胥江上峡至韶阳作 其十九,明末清初,屈大均,山花名独舞，山鸟号相思。更有香含笑，兼之绿画眉。边鸾殊未见，嵇氏讵曾知。好把图经补，丹青写莫迟。
自胥江上峡至韶阳作 其二十,明末清初,屈大均,南天已初夏，水宿易生寒。夜夜云三峡，朝朝雪一滩。羊皮渔父服，蝶翅羽流冠。莫向桃枝笑，今非钓国竿。
自胥江上峡至韶阳作 其二十一,明末清初,屈大均,惠妃能苦战，巾帼有功勋。庙貌香炉峡，风流锦伞军。神鸦喧饮食，仙蝶乱衣裙。签语期相助，扬灵向阵云。
自胥江上峡至韶阳作 其二十二,明末清初,屈大均,壁垒馀麻寨，浛洸战迹多。灵旗长肃肃，古庙每峨峨。破贼当高峡，追雠到浊河。丰碑从宋代，终古镇风波。
自胥江上峡至韶阳作 其二十三,明末清初,屈大均,碧落英州洞，茎通直到天。御林南汉在，丹灶羽人传。水滴成钟乳，霞凝作宝莲。玲珑巨灵手，斧凿出天然。
自胥江上峡至韶阳作 其二十四,明末清初,屈大均,岭表全韶地，天南古帝家。文明开百越，浚哲自重华。玉殿馀春草，皇冈隐暮霞。郁葱衡岳接，御气尚含葩。
自胥江上峡至韶阳作 其二十五,明末清初,屈大均,帝城云里出，天阙石边开。已就重华得，如游瑶圃来。联绵九疑接，相像六飞回。一片苍梧恨，长含武水台。
自胥江上峡至韶阳作 其二十六,明末清初,屈大均,六六玉芙蓉，鸣琴知几峰。如何百蛮狩，不遣二妃从。绝徼馀城阙，荒祠尚鼓钟。月明瑶瑟至，应渡水云重。
自胥江上峡至韶阳作 其二十七,明末清初,屈大均,九成台缥缈，知是有虞宫。二女明霞外，重瞳丽日中。珠丘梧野北，玉辇曲江东。彷佛箫韶在，音含阊阖风。
自胥江上峡至韶阳作 其二十八,明末清初,屈大均,野艇鱼秧至，人家蜡树来。郡当三峡尽，城夹二江开。柱矗天多石，衣垂帝有台。陈辞无不可，咫尺即蓬莱。
自胥江上峡至韶阳作 其二十九,明末清初,屈大均,峤外元仙窟，泷东即帝乡。为怜韶石好，不觉武溪长。就日怀龙驭，歌风想凤跄。如何骚些客，怅望祗潇湘。
自胥江上峡至韶阳作 其三十,明末清初,屈大均,绕城三面水，浈武合南流。虎战空多垒，狐鸣总一丘。攻坚元下策，间道本阴谋。多谢青燐影，长含汉月秋。
自胥江上峡至韶阳作 其三十一,明末清初,屈大均,开元高相业，崛起曲江间。报国多金鉴，倾城一玉环。文章元帅在，风度盛唐闲。正始音谁继，书台洒扫还。
自胥江上峡至韶阳作 其三十二,明末清初,屈大均,心逐流泉去，潺湲一夜无。不因寒月好，争觉玉琴孤。稍起沙边雁，时惊枝上乌。故林相忆否，人在一菰芦。
郑方二君以生鹧鸪数双见贻赋诗答之 其一,明末清初,屈大均,梅关殊未度，奈尔唤归何。锦翼因媒得，雌雄占岭多。故人劳见赠，南客辱相过。未肯开笼放，钩辀要听歌。
郑方二君以生鹧鸪数双见贻赋诗答之 其二,明末清初,屈大均,岂不畏霜露，笯中且勿惊。向南徒有意，留客枉多情。买恨金钱少，餐愁匕箸轻。不教怜复损，为尽对啼声。
郑方二君以生鹧鸪数双见贻赋诗答之 其三,明末清初,屈大均,夜飞将木叶，相蔽露华间。格磔知何处，卑栖各一山。性真同我野，声苦学人蛮。归笑小儿女，衣裳似尔斑。
郑方二君以生鹧鸪数双见贻赋诗答之 其四,明末清初,屈大均,不少黄茆岭，争山斗一春。为怜苦行路，终日唤征人。挈汝闺帏返，应知饮啄驯。白鹇相伴处，林岫在城闉。
郑方二君以生鹧鸪数双见贻赋诗答之 其五,明末清初,屈大均,南枝稀越鸟，馀尔鹧鸪群。暖就罗浮日，阳随涨海云。影从荒草合，声向乱峰分。珍重雕笼里，山鸡却羡君。
郑方二君以生鹧鸪数双见贻赋诗答之 其六,明末清初,屈大均,归为堂上馔，未忍佐膏芗。有幸烹雌妇，无忧啄粟场。华轩供爱玩，故岭绝回翔。翅戒儿童剪，从他锦绣张。
郑方二君以生鹧鸪数双见贻赋诗答之 其七,明末清初,屈大均,鹧鸪亦有草，蝴蝶讵无花。羽翼持相比，芬芳总一家。绝怜南翥好，差胜北枝斜。为尔将归早，飘零免塞沙。
郑方二君以生鹧鸪数双见贻赋诗答之 其八,明末清初,屈大均,归使青娥见，知频唱鹧鸪。斑衣徭女似，香瘴越台无。食岂争鸡口，栖宁嫁雁夫。北禽欺汝者，逐我莫愁孤。
赠某驾部生日,明末清初,屈大均,星使来扬越，翩翩汉节旄。寿樽蒲屑细，词笔藕花高。粟有东方朔，金无北郭骚。氤氲香荔子，持慰大夫劳。
过尹尔复园亭赠之,明末清初,屈大均,古木高曾树，阴凉满一园。鹤巢多白鹭，蝉咽似清猿。好学人难老，栖闲道易尊。芬馨春气内，细草亦兰荪。
复上韶阳述怀呈使君 其一,明末清初,屈大均,无端又千里，秋更上韶阳。为有丹霞好，那知白露凉。使君惟孝友，孺子岂文章。分得莱芜釜，微尘已绝香。
复上韶阳述怀呈使君 其二,明末清初,屈大均,尚乎游未得，儿女事茫茫。白首劳婚嫁，丹丘阙稻粱。殷勤干太守，不敢卧羲皇。好是言辞拙，相知迹久忘。
复上韶阳述怀呈使君 其三,明末清初,屈大均,一路迎鸿雁，行将及庾关。那能似潮汐，祗到二禺间。母待韩康出，儿催孺仲还。艰难因水菽，未忍老栖闲。
复上韶阳述怀呈使君 其四,明末清初,屈大均,不出非慈孝，晨昏且暂违。负多千里米，餐少一人薇。知己惟廉吏，无颜是褐衣。晏婴鞭可执，忻慕似君稀。
复上韶阳述怀呈使君 其五,明末清初,屈大均,楼中容易捉，不是酒仙人。迹向台门托，情将露冕亲。能令高士贱，祗为使君贫。一勺浈江水，鱼枯未湿鳞。
复上韶阳述怀呈使君 其六,明末清初,屈大均,海内无长句，山东有谪仙。吾师惟乐府，汝爱似青莲。狂客四明在，神君一代贤。金龟重使醉，水底酒星眠。
惠阳娱江亭作,明末清初,屈大均,惠阳为客久，酒尽最愁时。已有凉蝉咽，还馀落叶悲。江吞湖水浅，舟出浦沙迟。风好无帆席，飞飞羡鹭鹚。
赠罗颢甫五十又一生日 其一,明末清初,屈大均,我友交相敬，殷勤五十前。方过知命日，未尽慕亲年。大小经都授，春秋义更笺。石渠诸博士，家学首韦贤。
赠罗颢甫五十又一生日 其二,明末清初,屈大均,五十初游学，荀卿汝勿忧。老师三祭酒，弟子一浮丘。小序持风雅，微言接倡酬。汉儒师友好，将子溯源流。
赠罗颢甫五十又一生日 其三,明末清初,屈大均,寡过惭蘧瑗，行年五十馀。精微惟学易，老大欲抛书。健未家庭杖，贫应市井居。无成吾著述，祗恨费居诸。
赠罗颢甫五十又一生日 其四,明末清初,屈大均,白头同有母，奉养愧罗威。谋食身难隐，居贫志易违。和柔春草似，皎洁白华非。爱日心无极，朝阳露莫晞。
慰蒲衣 其一,明末清初,屈大均,德耀先朝露，深君悼俪情。虽无裘褐在，讵忍水云轻。老病因儿女，艰难托舅甥。不须悲物化，曾共学无生。
慰蒲衣 其二,明末清初,屈大均,子荆头易白，况值悼亡时。早已伤哀乐，那堪更别离。月沉飞鹊镜，花落合欢枝。已矣谁偕隐，茫茫负戴期。
慰蒲衣 其三,明末清初,屈大均,幸当婚嫁毕，陶写好忘情。丝竹须安石，云山且向平。孟光多逸事，徐淑更才名。彤管人皆艳，芬芳似女贞。
慰蒲衣 其四,明末清初,屈大均,落叶夫人泪，哀蝉武帝悲。仙灵遗蜕早，骚些放招迟。昔我离鸾恨，殊多别鹄辞。君今伤燕婉，伺以慰哀思。
送王生还绍兴 其一,明末清初,屈大均,苍苍天上月，化作镜湖来。一片红蕖水，平生碧玉杯。昔移兰枻去，每拂若溪回。梅市幽栖处，凭君扫紫苔。
送王生还绍兴 其二,明末清初,屈大均,勾越多知己，风流属寓山。黄泉都饮恨，白发几栖闲。有节羝终乳，无家鹤不还。为将存殁意，传与泪潺湲。
为翁君寿母夫人,明末清初,屈大均,共有百龄母，孙嵩世所稀。今朝眉寿酒，先献汝慈帏。戴胜西王喜，餐花方朔肥。堂前回舞袖，两处媚春晖。
自公房作,明末清初,屈大均,玉屏峰未还，花下一扃关。即此已空寂，无人知是山。磐流松户外，棋落石床间。却厌涓涓水，无生说未闲。
赠刘显之生日,明末清初,屈大均,同庚俱白首，文学汝翩翩。师是兰陵老，人惟祭酒贤。菊含长至艳，梅吐小春妍。共是岁寒物，冰霜得大年。
慰林仲子丧明 其一,明末清初,屈大均,明在何曾丧，行教日再中。复唐须独眼，兴楚岂重瞳。甘菊曾延寿，黄精且养蒙。闲来成国语，暂与左丘同。
慰林仲子丧明 其二,明末清初,屈大均,不觉成衰谢，蹉跎变乱时。先臣悬目早，国士漆身迟。竹少孤生节，桐多半死枝。易中高用晦，为子说明夷。
慰献孟 其一,明末清初,屈大均,四十已敦杖，未应衰谢时。病因枚叟却，忧为步兵持。薏苡餐须早，莃莶饮莫迟。先公廉洁甚，贫与负薪期。
慰献孟 其二,明末清初,屈大均,鸡骨朝来健，王戎免在床。颠虽长孺秃，足未子春伤。汉腊难忘旧，韩仇欲报长。参苓加减好，咫尺有韩康。
怀吴客,明末清初,屈大均,勇绝吴阊客，纵横击剑时。多仇惟伍子，无力是要离。患难终能免，飘零更不辞。从谁乞浆饮，渔父莫令知。
朱太史竹姹至五羊苦不得见诗以寄之,明末清初,屈大均,辇毂分襟后，相思廿四霜。如何来咫尺，亦复作参商。著作知无数，声华总未央。可能从幕府，暂到海珠旁。
赠从化郭邑侯 其一,明末清初,屈大均,圭璧鄘君子，干旄卫大夫。武公知汝是，姝子得人无。邑枕花溪上，城开石鼓隅。笺经为政暇，镇日对双梧。
赠从化郭邑侯 其二,明末清初,屈大均,鲁史君家学，孳孳笔削心。专门三传早，吏治一经深。政简宜山县，书成亦竹林。汉儒推董氏，黾勉嗣高音。
癸酉人日作,明末清初,屈大均,无心作人日，只为个人无。光采存魂梦，丹青失画图。酒沾黄土尽，花供素瓶孤。廿四年来恨，空悲子母乌。
赠蔬隐丈兼为其七十又一寿,明末清初,屈大均,桔槔无不可，久息丈人机。窥菜应多暇，持蔬亦自肥。酒香难白发，花老尚红衣。百岁寻常事，看君两古稀。
除夕咏感揽和王使君八首 其一,明末清初,屈大均,苞品诸珍淑，南威未易求。红盐惊一夕，青子落三秋。臭味兰心合，芬馨玉齿流。使君频果好，共遣岁华愁。
除夕咏感揽和王使君八首 其二,明末清初,屈大均,青果回甘物，分来守岁盘。味同良友谏，香得美人欢。落爱南枝晚，餐宜白露寒。雌雄人未识，都作木威看。
除夕咏感揽和王使君八首 其三,明末清初,屈大均,细切卒盘里，频添素手香。青黄生半摘，甘苦老全尝。越俗多为豉，吴风更作汤。见珍因踰岭，争取不盈筐。
除夕咏感揽和王使君八首 其四,明末清初,屈大均,咀嚼能终日，含滋恨不留。森严多正味，芳润少烦忧。仁小休怀核，头纤可作钩。分曹争射取，衣袖暗相投。
除夕咏感揽和王使君八首 其五,明末清初,屈大均,口实槟门似，含辞总若兰。逢君陈腊果，喜得上春盘。小辣能忠告，微甘亦合欢。雕花多女蛰，珍惜掌中看。
除夕咏感揽和王使君八首 其六,明末清初,屈大均,瓠犀初苦涩，不食未曾忘。诃子难回味，油甘亦少香。乾愁青玉皱，湿恨白丝长。饯岁多秋实，如君最耐霜。
除夕咏感揽和王使君八首 其七,明末清初,屈大均,本草那知汝，芬芳更有情。既多贤友义，复得美人名。大小丁香似，艰难硕果成。岁除方见取，嗟尔后时荣。
除夕咏感揽和王使君八首 其八,明末清初,屈大均,煎取馀甘味，泉花泡更开。清香因火发，苦涩得盐回。未试调梅用，先挥颂橘才。嵇含笺草木，博物复公来。
题从化郭明府册子,明末清初,屈大均,城边百丈带，曲折下流溪。山县白云满，讼堂春草齐。书成玉杯外，政报金门西。又拜春秋疏，人人一卷携。
江皋作,明末清初,屈大均,春声一两啭，水木已清华。娇鸟不知处，时时惊落花。折梅无浣女，吹笛有渔家。曲曲幽寻去，沿溪一小槎。
衍圣公寿词,明末清初,屈大均,上公王者后，宗子圣人孙。世接神明盛，身持德教尊。尼山培道脉，洙水浚文源。君子多仁寿，弦歌不可谖。
为顺德明府寿,明末清初,屈大均,地分南海大，城接北山长。令尹来何暮，讴歌正未央。依然古遗爱，不数汉循良。父老称眉寿，梅花佐举觞。
咏竹 其一,明末清初,屈大均,慈孝枝枝翠，笼葱第一竿。霜乾春粉暖，露湿腻香寒。袅袅堪垂钓，猗猗亦合欢。琢磨同卫武，辛苦为琅玕。
咏竹 其二,明末清初,屈大均,石上檀栾满，霜根结几深。芳辛嘉桂德，空洞老松心。未忍多为杖，时因罢鼓琴。含风娱暮节，一一箨龙吟。
哀述 其一,明末清初,屈大均,昨日犹孩笑，萱堂七箸边。免怀头白日，伤性血衰年。苦请终无帝，穷呼岂有天。代身如可得，争赴是黄泉。
哀述 其二,明末清初,屈大均,白头初失乳，依怙更无时。已恨全归晚，还伤反哺迟。鹿犹衔美草，鹃欲化空枝。泪逐霜华落，沾濡不自知。
哀述 其三,明末清初,屈大均,新为无母子，六十始婴啼。哭向天边断，魂随地下迷。林乌飞引鷇，野鹿食鸣麑。我独伤何恃，徬徨日影西。
哀述 其四,明末清初,屈大均,欲爱终无日，匆匆大耋年。犹惊惟喜惧，最忆是餐眠。月上杯圈设，花开几杖迁。那能相哺食，更乐乳鸠天。
哀述 其五,明末清初,屈大均,早寡陶婴似，艰贞五十春。未亡黄鹄苦，垂老白华贫。养志惟高尚，忘忧是隐沦。期颐曾未得，有憾昊天仁。
哀述 其六,明末清初,屈大均,手泽芳菲尽，啼痕作露华。薤非长命草，萱是断肠花。风树无多地，泉台自一家。双鸾生死孝，总欲殉黄沙。
哀述 其七,明末清初,屈大均,无以为忠养，清贫似素秋。双鬃陶母尽，一缕敬姜留。雀舌馀茶盌，蛛丝满药篝。菇斋过九十，馨洁愧兰羞。
哀述 其八,明末清初,屈大均,自今憎佛日，悔乞白毫光。大忌逢佳节，终身恨法王。音容归寂灭，体魄合鸿荒。咫尺慈威失，庭闱在北邙。
哀述 其九,明末清初,屈大均,匍匐开泉路，坟成马鬣时。乌衔凝血土，猿挂断肠枝。合骨先公速，迎魂故宅迟。弟兄交手哭，中路作孤儿。
哀述 其十,明末清初,屈大均,祔葬从先子，高曾接墓田。泪枯松柏日，哀断蓼莪天。同穴重封树，如堂一几筵。罗威吾欲作，没齿白杨边。
柬詹丈,明末清初,屈大均,炎方秋未凉，萧爽喜禅房。僧作琴高弟，花为客故乡。无生非老病，有道在清狂。为作皋鱼操，凄然风木伤。
飓风大作墓上亭幸免毁伤有赋 其一,明末清初,屈大均,铁飓今年甚，偏完墓上亭。未曾惊体魄，信自有神灵。筋力重封树，文章早勒铭。松间巢一一，无恙鹤梳翎。
飓风大作墓上亭幸免毁伤有赋 其二,明末清初,屈大均,艰难三月葬，馀力一亭成。风雨劳相保，茆茨幸未倾。似怜庐墓处，欲慰子春情。扫地殷勤祭，宁亲向九京。
癸酉秋怀 其一,明末清初,屈大均,欲作潇潇雨，先之落叶声。似闻天上雁，嘹呖满江城。迟暮人何在，悲凉事不成。匆匆忧用老，有负是生平。
癸酉秋怀 其二,明末清初,屈大均,今年摇落早，风木助予悲。岁又将寒候，天无复曙时。病难依墓久，贫易出门迟。明发何曾寐，幽幽灯火知。
癸酉秋怀 其三,明末清初,屈大均,老来难学问，况在极贫时。往日真堪惜，穷秋未足悲。白头思殉母，黄口忍捐儿。已矣王孙裸，重泉速朽期。
癸酉秋怀 其四,明末清初,屈大均,霜降从零落，蒿非美菜莪。所生今已矣，无忝更如何。丧礼贫难尽，哀吟老易多。无心还养寿，采药向岩阿。
癸酉秋怀 其五,明末清初,屈大均,飓风秋大作，无恙墓堂新。孝感非孤子，神灵是二人。竹多留凤尾，松未破龙鳞。一一栖乌在，飘零祗洽旬。
癸酉秋怀 其六,明末清初,屈大均,夜夜精魂接，音容在梦中。照愁无白日，吹老有悲风。地下身应佚，人间路已穷。霜华满青草，肯放白头翁。
癸酉秋怀 其七,明末清初,屈大均,惨怛真无告，天民此益穷。水浆情未尽，霜露怆难终。涕泪全枯柏，形骸半死桐。痛深悲创巨，斩剡势相同。
癸酉秋怀 其八,明末清初,屈大均,摇落又如此，吾今亦变衰。萧萧馀两鬓，白白但双垂。清露惟须濯，凉风不用吹。羸躯休更病，已有老相随。
癸酉秋怀 其九,明末清初,屈大均,白冠依太古，衰绖忍离身。苦忆惟慈爱，劳心是棘人。时时闻叹息，点点湿衣巾。顾望无瞻见，苍茫泣上旻。
癸酉秋怀 其十,明末清初,屈大均,血随清泪尽，号泣但馀声。心弱思难尽，神衰梦易成。雁边霜乱下，萤外月微明。不寐时吟叹，栖禽亦未惊。
癸酉秋怀 其十一,明末清初,屈大均,零落高堂菊，秋霜凛冽中。花随人事尽，叶共岁华空。歌断哀谁告，魂招赋未工。泪沾衰草里，都作雁来红。
癸酉秋怀 其十二,明末清初,屈大均,叶叶啼痕湿，非关清露滋。栽培垂老日，黄落未寒时。虫食何曾苦，蝉嘶不自知。蟏蛸丝已断，喜母更无期。
癸酉秋怀 其十三,明末清初,屈大均,幽居已萧瑟，秋气益生悲。落木一相感，哀猿无尽时。心随萱草死，泪向竹枝垂。往日多行役，空伤孝养迟。
癸酉秋怀 其十四,明末清初,屈大均,老始为人子，身归父母迟。谁令英霸器，自失乱离时。日苦挥无力，天憎问有辞。秋霜肯相念，且莫鬓如丝。
癸酉秋怀 其十五,明末清初,屈大均,泪多双镜浊，欲待菊花明。九日无佳色，三冬始落英。沉冥非此日，哀痛是平生。衔恤知何向，茫茫永慕情。
苦雨作 其一,明末清初,屈大均,一夕几风雨，幽林寒不眠。梦惟啼老母，魂祗向重泉。有道贫须绝，无身患未捐。茫茫儿女事，五岳去何年。
苦雨作 其二,明末清初,屈大均,雨声无断续，一一入愁心。寒绝因长夜，春多是积阴。白头偏累重，黄口更情深。乞食终何补，言辞拙至今。
苦雨作 其三,明末清初,屈大均,无人招越散，魂爽有无中。老为多哀痛，愁因久困穷。桁衣悲贱妾，瓶粟苦衰翁。雨阻东门出，餔糜过屡空。
苦雨作 其四,明末清初,屈大均,欲去知何所，途穷已一生。苍茫惟有恸，呜咽每无声。心易云山远，身难杖屡轻。连朝春雨苦，喜鹊未催晴。
苦雨作 其五,明末清初,屈大均,苦是三冬暖，留寒到好春。白犹梅蕊旧，青未柳条新。鱼炙伤寒食，鹃啼似棘人。旨甘慈地下，有妇定酸辛。
修墓 其一,明末清初,屈大均,先公埋玉树，中踞宝珠峰。列嶂参差对，旁林紫翠重。未归华表鹤，空老蕺山松。祔葬伤吾母，凄凉马鬣封。
修墓 其二,明末清初,屈大均,墓崩修已屡，剪伐恐松楸。多谢樵苏客，能含踯躅愁。何当化猿鹤，长此禦羊牛。麦饭陈翁仲，殷勤一古丘。
修墓 其三,明末清初,屈大均,莪蔚哀长在，鸤鸠养已无。孙悲黄口小，子痛白头孤。羡道青松夹，祠坛紫石铺。弟兄争一篑，积土向平芜。
修墓 其四,明末清初,屈大均,修墓乘春荐，兼旬草土间。经营多壤树，筋力尽溪山。体魄知安否，神灵俨未还。与儿共匍匐，手足藓痕斑。
修墓 其五,明末清初,屈大均,瀑泉千百道，添作泪泉来。已罢奔飞雨，犹含喷薄雷。杜鹃啼未死，蝴蝶落还开。几日坟门筑，频悲宿草催。
修墓 其六,明末清初,屈大均,泪共春溪水，争流无尽时。血枯松柏早，魂作子鹃迟。呜咽终天恨，苍茫罔极悲。年年长负土，一半委棠梨。
修墓 其七,明末清初,屈大均,白云开丙舍，丹荔种丁香。松引层城远，溪环九曲长。更须苍树补，添作翠屏张。郁郁佳城好，魂应恋故乡。
修墓 其八,明末清初,屈大均,奉柩归同穴，先人宅兆安。发肤悲尚暖，霜露怆非寒。但抱终身慕，能承几日欢。鸡豚长已矣，始恨逮亲难。
修墓 其九,明末清初,屈大均,雨滑溪山路，冲泥到墓林。姊归吾与汝，哀怨一何深。地饮无穷恨，天衔罔极心。野棠春不发，应苦泪痕侵。
修墓 其十,明末清初,屈大均,松风发哀响，萧飒有馀悲。岂似素冠者，猿啼无尽时。已教雏失乳，更使叶辞枝。子母瓜今苦，真无钩带期。
修墓 其十一,明末清初,屈大均,松为先公买，苍苍已作林。谁非仁孝者，忍有斧柯心。培覆忧难久，攀号直至今。巢中多鹤子，累尔和哀音。
修墓 其十二,明末清初,屈大均,芟草忧荆棘，蒙茏墓道侵。雨多崩马鬣，云重失牛心。自作碑辞拙，谁题笔势深。先人潜德在，光曜满空林。
于两大人冢旁作予生圹书示儿辈 其一,明末清初,屈大均,吾生犹有事，且莫作蜉蝣。骨肉未归土，衣冠先首丘。招魂新些只，裸葬古风流。三尺依亲墓，应宽千岁忧。
于两大人冢旁作予生圹书示儿辈 其二,明末清初,屈大均,天坠玉棺迟，斑斑沐椁宜。千年凝虎魄，四面沥松脂。速葬伤贫窭，长号失圣慈。为亲荐蝼蚁，吾穴莫教移。
于两大人冢旁作予生圹书示儿辈 其三,明末清初,屈大均,未能即蝉蜕，风露且胜秋。速化复何恨，长生安所求。九原依父母，千载作松楸。他日薪多衣，吾归此一抔。
于两大人冢旁作予生圹书示儿辈 其四,明末清初,屈大均,生前违孝养，死去报劬劳。杖几空山冷，庭闱宿草高。从旁作玄冢，向下即兰皋。壤树先儿辈，毋烦畚锸操。
于两大人冢旁作予生圹书示儿辈 其五,明末清初,屈大均,无山堪筮宅，祔葬未违亲。幸有全归日，嗟非不朽人。云开千嶂暖，水漾一溪春。筑室先居此，三年待返真。
于两大人冢旁作予生圹书示儿辈 其六,明末清初,屈大均,子綦虽丧我，桑户尚为人。处顺从吾适，安时任此真。漆园自知化，姑射且凝神。生圹经营早，依依为二亲。
于两大人冢旁作予生圹书示儿辈 其七,明末清初,屈大均,未丧孤生质，犹存半死身。桐焦空有尾，松老欲无鳞。沟壑难忘日，渊冰易坠人。先茔欣得祔，免作道旁尘。
暮春村行 其一,明末清初,屈大均,水涨平桥断，微茫春渚西。不知一片雨，添得几长溪。渔艇渡头冷，白鸥人外低。因看木棉树，村落未曾迷。
暮春村行 其二,明末清初,屈大均,苍苍二三里，烟火雨中村。鸡犬不知处，桑麻无与言。翻嫌山气湿，未厌水声喧。花向牛羊落，泥香接一园。
暮春村行 其三,明末清初,屈大均,一春愁雨湿，寒欲到清和。莺语几时好，花开何处多。鱼飞惊白鹭，马牧失烟莎。渔父非知己，休听鼓枻歌。
暮春村行 其四,明末清初,屈大均,渐近清明候，寒深积雨中。已迟芳草绿，更滞木棉红。水潦农人苦，豚蹄野庙同。纷纷啼布谷，尚觉稻田空。
病起作 其一,明末清初,屈大均,愁因春色豁，病逐岁华除。岂欲长居世，惟思更著书。身惭枯木在，心恨死灰馀。那得长为蝶，翩翩向太虚。
病起作 其二,明末清初,屈大均,物化何妨速，蜉蝣即是仙。如能生羽翼，便作一高蝉。抱影归明月，遗音在碧泉。泠泠风与露，吸饮病长捐。
病起作 其三,明末清初,屈大均,处顺吾何事，馀生且复留。药劳贤太守，方得古丹丘。未死终无用，非仁岂有求。自今除痛苦，更得几春秋。
病起作 其四,明末清初,屈大均,伏枕已多时，春光总未知。儿欢梅结子，女喜柳垂丝。杖好扶须力，冠轻戴莫移。郊行殊未可，两失野人期。
人日榆林王夫人生辰追悼之 其一,明末清初,屈大均,因卿废人日，已历廿馀春。画恐容颜改，香教梦寐真。毛姜应是汝，玉女本非人。峰下欢如昨，回思泪满巾。
人日榆林王夫人生辰追悼之 其二,明末清初,屈大均,昔时人日好，有美一人存。此日陈花胜，丹青惨不言。烟消埋玉地，月冷浣香村。试拂生时镜，依稀见泪痕。
秭归,明末清初,屈大均,秭归文藻地，佳丽复蛾眉。终古香溪月，光含神女姿。江山空翠外，云雨泬寥时。兰芷香无极，行人不自持。
弱年,明末清初,屈大均,弱年已好道，垂老未丹成。悔别青山早，徒令白发生。穷猿吟啸苦，饥鹤羽毛轻。几度思长往，飘然向玉京。
蝉,明末清初,屈大均,不食蝉无力，声如易断何。露华涓滴少，秋气泬寥多。高洁虽天性，悲凉岂太和。萧萧玄鬓影，一叶亦婆娑。
病中奉柬王南区使君兼送之任川南 其一,明末清初,屈大均,一卧百馀日，相关惟使君。药钱能苦致，餐物每甘分。羽恐蝉将蜕，声愁鹤不闻。明朝挂帆去，谁复念孤云。
病中奉柬王南区使君兼送之任川南 其二,明末清初,屈大均,日来思复食，杯箸久生尘。感尔金无橐，遗予味有珍。畲田香秫美，浙海鲞鱼真。稍损瓯中物，肝肠即古人。
病中奉柬王南区使君兼送之任川南 其三,明末清初,屈大均,松老思为石，桐焦待作琴。但存辞世念，并绝学仙心。暖喜茶烟入，香嫌药气侵。君来忧绝粒，又与白山蔘。
病中奉柬王南区使君兼送之任川南 其四,明末清初,屈大均,一室沈冥日，全家惨淡秋。无生曾亦学，不死欲何求。香烬烟犹袅，灯残焰未收。念君行有日，相诀且淹留。
病中奉柬王南区使君兼送之任川南 其五,明末清初,屈大均,此别最凄然，当予衰疾年。泪同春雨水，流满大江烟。赋望将归日，魂招未死前。休令巴峡里，添得一啼鹃。
病中奉柬王南区使君兼送之任川南 其六,明末清初,屈大均,流泪到潇湘，君看必断肠。时无骚子姓，定少楚辞章。哀怨一家善，风流终古长。投诗赠先子，招我共琼浆。
病中柬元孝,明末清初,屈大均,病已知难愈，踟蹰欲委形。黔娄谁作诔，贞曜汝题铭。咫尺将魂爽，罗浮入杳冥。儿曹营发冢，教近锦云屏。
沙河怅望,明末清初,屈大均,百二关山起太行，巩华宫树晓苍苍。诸陵水落沙河阔，十口云连碣石长。士马当年悲雨雪，君臣此日怨参商。居庸欲度频回首，弓剑天边白露凉。
天寿八首 其一,明末清初,屈大均,诸陵山起太行东，天柱香炉霄汉中。黍谷晴开燕奥室，榆河春注汉离宫。青丝白马尘虽灭，紫盖黄旗路未通。愁绝清明多雨露，萋萋芳草灞园空。
天寿八首 其二,明末清初,屈大均,太行东走极巫闾，形势先皇开武馀。雁塞苍茫开寝殿，龙沙迢递返宫车。犁庭自昔天威大，弃地何因庙略疏。万岁明楼犹镇朔，紫云瞻望泪凝裾。
天寿八首 其三,明末清初,屈大均,中峰楼殿郁崔嵬，万壑银灯照夜台。寂寞乾坤黄钺在，艰难日月玉门回。山如万马从天下，水自三关入塞来。终古长安元代邸，我皇重把朔云开。
天寿八首 其四,明末清初,屈大均,景陵苍翠叠芙蓉，想像英姿亚太宗。亲射朵颜沙塞去，先飞天马羽林从。九霄玉几悬神岳，万古龙旗出喜峰。辛苦司香诸内史，烽烟留得掖门松。
天寿八首 其五,明末清初,屈大均,英宗北狩返鸾旂，花萼双悬日月辉。大隗何曾迷圣驭，单于终是畏天威。榆河雨急龙时啸，汤岭秋高雪已飞。此度文孙重出塞，无人更解白登围。
天寿八首 其六,明末清初,屈大均,军都山色绕离宫，武帝佳城苍翠中。紫塞云从阴岳出，桑乾水兴御渠通。朱弓赤矢归徐偃，玉雁金凫待沛公。一著戎衣南国定，诸侯犹自凛雄风。
天寿八首 其七,明末清初,屈大均,连峰万仞削天梯，玉殿虚无大峪西。享国若令光庙永，垂衣应与孝宗齐。秋高大漠三胡入，风起平沙万马嘶。不见太官朝上食，御园霜露正凄凄。
天寿八首 其八,明末清初,屈大均,风雨昭陵落叶悲，园门久已坏罘罳。乌弓早殉三泉里，石马频嘶五夜时。万古君臣须再建，二京宗社已中移。太平端拱称隆万，天鉴何因不在兹。
西山口攒宫三首 其一,明末清初,屈大均,哀痛千秋血诏传，遗臣何以报皇天。山河万里留东澳，兵甲三朝丧朔边。竟使单于封马鬣，可堪尝侍握龙渊。酬恩自矢惟沟壑，化作啼乌玉树前。
西山口攒宫三首 其二,明末清初,屈大均,乾坤此变恨无穷，雨雪凄凄葬梓宫。血洒海棠中使见，神归天穴贵妃同。真孤仓卒人难托，微服艰难路不通。隧道有谁陈麦饭，年年杜宇哭春风。
西山口攒宫三首 其三,明末清初,屈大均,银山铁壁接云中，可惜龙盘万里雄。三辅莫遮回纥马，九门谁撤羽林戎。心伤玉匣蛟龙少，泪洒煤山草木红。此日六军犹缟素，报仇应解奋秦弓。
金山口恭谒天下大师墓,明末清初,屈大均,让帝飘零海峤东，龙归犹识未央宫。风雷岂敢疑周旦，禾黍何当怨狡童。父老争迎灵鹫锡，山河如弃鼎湖弓。伤心陵墓无封树，秋草离离白露中。
平台,明末清初,屈大均,翠辇红旗去不还，平台一片朔云间。宫边流水通诸口，陵后黄花控二关。俎豆中官修汉腊，松楸南国惨天颜。玉环何日归廷尉，流落龙沙战血斑。
宣府道中,明末清初,屈大均,花园北抵鸳鸯泺，一路阏氏往迹多。恒岳白云连上谷，桑乾春水接洋河。紫髯日市牛羊入，红粉时吹觱篥过。此度关山无内外，漠时空费羽林戈。
塞上逢李武曾,明末清初,屈大均,相逢一醉白登乡，歧路苍茫恨夕阳。塞北离愁随地阔，江南归梦绕天长。高堂望断阴山月，班马嘶残子夜霜。明日黄云千里隔，故人那得共壶觞。
宣府吊古,明末清初,屈大均,辽后宫临镇朔台，明君祠傍拂云堆。天寒鹰隼三关落，日暮牛羊四野来。几日玉銮榆木返，无边毳幕上都开。边东一臂连宣府，谁使宁王罢镇回。
望云州,明末清初,屈大均,西望云州但夕阳，汉家何处有金汤。三年马首迷春草，八月龙沙怨早霜。梦逐黄河穿塞尽，愁随鸿雁入关长。平生壮志成萧瑟，空复哀歌吊战场。
大同作,明末清初,屈大均,饮马东连白道泉，桑乾西接紫河烟。何年代邸沦秋草，几处秦城出远天。事去英雄羞一剑，时来游侠喜三边。哀笳莫奏思乡曲，都尉台前月正圆。
塞上感怀,明末清初,屈大均,未有英雄羽化期，茫茫一剑报恩迟。天寒射猎龙沙苦，日暮笙歌塞女悲。太白秋高空入月，黄河春暖又流澌。鬓边一片天山雪，莫遣高楼少妇知。
吊宁武周将军,明末清初,屈大均,三关保障推宁武，苦忆当年禦贼才。百战不缘飞将失，九门何至内臣开。夫妻力共山河尽，士马魂随风雨来。北望长城空洒泪，不堪斜日满旗台。
岔道,明末清初,屈大均,军都下视居庸险，北口高悬太乙军。一自中官迎白马，至今新鬼哭黄云。山连阴岳当关合，水抱榆河入塞分。城外风沙横二路，云州西去恨无群。
题鸡鸣驿,明末清初,屈大均,马饮洋河春水肥，鸡鸣山驿晓霞飞。汉皇宣府馀歌管，辽后花园满翠微。红草沟边朝会猎，鸳鸯泊上暮开围。愁来不饮燕姬酒，清泪将同露湿衣。
咏葛稚川赠内,明末清初,屈大均,葛令当年勾漏去，求仙却娶鲍家姝。双栖红翠三花树，对写烟霞五岳图。芙蓉自可为金液，蛱蝶何知在玉壶。将子罗浮明日返，人疑桂父与麻姑。
舜庙,明末清初,屈大均,虞帝时巡北岳还，翠华南驻雁门山。千秋玉殿临边起，万里龙髯出塞攀。雪尽滹沱穿大卤，云生句注失寒关。竹书多少龙鱼恨，空有皇英惨玉颜。
春日代州郊外作,明末清初,屈大均,青山一路带滹沱，复有垂杨拂玉珂。调马正宜春草软，望乡争奈白云多。美人花里扬鞭出，上客林中射雉过。相与晋王祠畔饮，英雄往事一悲歌。
送戴务旃入华山,明末清初,屈大均,夷齐祠墓白云间，君向三峰峰上攀。河至华阴分地络，山连蒲坂作天关。昭王博箭芙蓉里，毛女琴声瀑布间。为语青牛台畔客，濯缨吾亦玉泉还。
送顾宁人,明末清初,屈大均,雁门北接尝山路，尔去登临胜概多。天上三关横朔漠，云中八水会浑河。飘零且觅藏书洞，慷慨休听出塞歌。我欲金箱图五岳，相从先向曲阳过。
紫荆关道中送客,明末清初,屈大均,紫荆雄据飞狐口，河绕长城去渺茫。万里悲风随出塞，三年明月照思乡。平生亦抱昭君怨，白首犹寻结客场。愁绝春寒纷雨雪，送行难得酒盈觞。
重过易水,明末清初,屈大均,年年易水吊荆轲，总奏平生变征歌。上谷悲风吹泪尽，紫荆斜日傍愁多。骅骝老去空知路，鸿鹄高飞亦受罗。好向城西更沽酒，英雄惟有玉颜酡。
居庸,明末清初,屈大均,军都关向雨山开，不断鸣驼塞外来。往日辽金频失险，只今龙虎枉当台。城从夏口穿河去，水落黄花绕塞回。幕府不须悬万户，异时华夏自生才。
诸公饯予玉河亭子赋别,明末清初,屈大均,御沟一片东西水，相送扁舟去五湖。天上若无娥月好，人间谁伴客星孤。但同慈母餐芝草，便是仙人隐玉壶。燕市悲歌今已矣，诸君好自作屠沽。
郏县经故督师孙白谷先生战处,明末清初,屈大均,一败中原势不还，二陵风雨惨龙颜。朝廷岂合频催战，司马惟应暂守关。杀气未消函谷里，忠魂长在大河间。行人郏县踟蹰久，泪洒斜阳匹马闲。
华山作,明末清初,屈大均,青天低插芙蓉乱，白帝高临落雁孤。太乙西来朝紫翠，首阳东走入虚无。仙人博戏凌丹壑，毛女琴声隐玉壶。万古云霄随变化，秦皇汉武莫能图。
雪晴岳顶眺望,明末清初,屈大均,三峰雪照黄河白，万壑云含碧落空。醉向明星求露液，狂临仙掌舞天风。雷霆声起车箱里，日月光吞玉井中。阊阖仰观真咫尺，高皇精爽昔相通。
杜曲谒杜子美先生祠,明末清初,屈大均,城南韦杜潏川滨，工部千秋庙貌新。一代悲歌成国史，二南风化在骚人。少陵原上花含日，皇子陂前鸟弄春。稷契平生空自许，谁知词客有经纶。
芜湖述哀,明末清初,屈大均,一战芜湖丧六师，南朝宗社遂倾移。花当竟系降王组，细柳难张大将旗。马角不曾生大漠，龙髯谁为葬焉支。秦淮父老多哀慕，岁岁清明祭不迟。
白门秋望,明末清初,屈大均,龙盘虎踞是钟山，鸣镝谁教入汉关。岂为深宫歌玉树，遂令高庙失金环。台城日落栖乌怨，淮水风高战马闲。愁见卢龙秋草外，名王千里射雕还。
越中寄庐山无可大师,明末清初,屈大均,久辞慧远溪边月，因恋夷光石上花。梦里时时闻瀑布，曲中日日见朝霞。观空亦复怜天女，服食无如采月华。五老苍苍烟雾隔，知君何处著袈裟。
黔阳,明末清初,屈大均,黔阳千队皂雕旗，城阙萧条罢战时。侍御血沾龙衮早，将军兵出羽林迟。鹓鸾又散三珠树，雨雪偏侵八桂枝。我愧邯郸厮养卒，微躯何日报恩私。
赋得明年四十发苍苍,明末清初,屈大均,明年四十发苍苍，得见庭闱珠浦傍。绝塞归来依妇子，先人事业在农桑。山中蝴蝶为纨扇，海上离支有玉浆。散带凉风歌一曲，平生何事向沙场。
白鹤岭怀屈仙作,明末清初,屈大均,三闾昔日是仙人，苗裔如君亦上真。笙鹤不归高岭上，彩云空绕碧浯滨。离骚一卷皆丹诀，渔父千秋有后身。骖驾凤鸾无不可，岳庭归与太初邻。
永州晓望,明末清初,屈大均,潇碧湘蓝水至清，临流日日濯吾缨。九峰雪溜添春涨，一片香零出晓晴。花发有时来士女，月明何处降皇英。云山隐映皆相似，断绝骚人万古情。
望岳 其一,明末清初,屈大均,千里潇湘带岳长，芙蓉九面郁相望。五峰苍翠连云梦，一水奔飞下石梁。欲访禹书登岣嵝，兼观海日出扶桑。水帘洞里通浮峤，便逐仙人返故乡。
望岳 其二,明末清初,屈大均,朱鸟天边配五峰，湖湘倒映翠芙蓉。白云冉冉香垆出，古洞阴阴玉简封。一气衡阳生帝子，十年南极见飞龙。遗宫缥缈无寻处，日暮空闻岳麓钟。
长沙秋望,明末清初,屈大均,雨过星沙楚望开，天边王气尚昭回。苍梧倘得重华返，紫盖应朝南岳来。父老讴歌思帝力，君臣驰逐失龙媒。茫茫秋水云吞梦，骚赋空投二女台。
读史,明末清初,屈大均,蚩尤祭后霸图雄，一剑能成赤帝功。龙起不曾阶尺土，人归何必在重瞳。天边星宿朝东井，沛上旌旗捲大风。此日留侯方寂寞，咸阳王气望无穷。
赠电白令,明末清初,屈大均,使君慷慨奋秦声，欲继空同一代名。花县不嫌神电小，炎天偏有玉壶清。人飞国士无双誉，家住朝那第一城。他日夔龙多事业，更令珠海尽销兵。
波罗晓望,明末清初,屈大均,牂牁春水蜀中来，东注扶胥浴日台。江口月明龙户合，海天云散虎门开。金银宫阙随潮汐，锦绣山河寄草莱。氛祲冥冥殊末息，南征深仗伏波才。
寿尹丈,明末清初,屈大均,日出罗浮紫翠重，芙蓉争绕老人峰。天因四皓生芝草，汉有孤臣在赤松。坐处花深灵寿几，梦馀风过曜真钟。山公膝下能娱志，春酒今朝沆瀣浓。
过某将军北山草堂赋赠,明末清初,屈大均,英雄无命合知还，欲作浮云自有山。身在不忘金勒马，梦飞犹向玉门关。横行人望三军出，高卧天容一日闲。落落长松风籁好，吹人不使鬓毛斑。
寿东莞令,明末清初,屈大均,新年花柳暖争开，茂宰椒觞是寿杯。四百峰霞扶日出，东西江水送春来。三城吏治推经术，一代公卿让赋才。鸾鸟已翔榆次县，岁星行上柏梁台。
与诸将登大甑山作,明末清初,屈大均,乱后江山但夕阳，边尘千里接荆襄。三军岁暮归无日，一夕天寒卧有霜。白草不堪多战骨，黄云何处少沙场。深闺梦里人谁在，咫尺龙堆是故乡。
将度梅关赋赠南雄朱参军,明末清初,屈大均,十载天南此谪居，鸳湖归兴近何如。官衙喜傍红梅驿，春野堪陪白鹿车。自昔仙人多守令，未应吾道在樵渔。浮家我且临京口，相待金焦共著书。
汉口过罗以献镜堂作,明末清初,屈大均,东南天尽惟烟水，江汉微茫此合流。才子多生兰芷地，书堂遥接洞庭秋。新篇一一凌鹦鹉，长啸时时起白鸥。日暮不堪分手处，青青大别镜中浮。
晴川阁作,明末清初,屈大均,峨峨川上两飞楼，楼下烟波一片愁。大别中分江汉水，金沙东接凤凰洲。骚人一去无芳草，帝子重来有古丘。可惜湖南空转战，三年不见汉时秋。
黄鹤楼作,明末清初,屈大均,西上飞楼眺夕阳，仙人黄鹄两回翔。九江秋水连云梦，十里芳洲带武昌。词赋自堪悬日月，冠缨谁与濯沅湘。三闾亦可为渔父，一棹烟波乐未央。
汉口,明末清初,屈大均,嶓冢东来汉水长，二湖相夹似潇湘。阴阴杨柳双堤合，冉冉芙蓉万井香。古屋龙蛇趋夏后，大江烟雨隔娥皇。南云北梦无穷路，不待登高已断肠。
有赠,明末清初,屈大均,汉家名士惟忠武，相见江东豁我愁。道在定回双日月，书成亦是一春秋。真龙自昔兴三户，威凤何须历九州。贱子只今狂简甚，将从毛扇学风流。
与柳子谈淮阴侯事赋别李子,明末清初,屈大均,只今垂钓亦良图，漂母能知大丈夫。一饭自应求妇女，千金谁肯易屠沽。相逢岁暮寒衣尽，相送淮南浊酒无。雨湿天阴挥手去，可怜啼杀白头乌。
读徐扶令和阮咏怀诗有作,明末清初,屈大均,大阮风流若有神，咏怀诗好见天真。啸声自可无鸾凤，名饮繇来属大人。千载竹林谁复起，一时龙性汝难驯。莫教礼法还疏短，吾党文章贵大醇。
遥题毛子习池上亭,明末清初,屈大均,中原耆旧在襄阳，之子风流今复长。岘首功名虽寂寞，鹿门妻子自文章。楚人善怨繇天性，壮士为家傍战场。他日寻君池上馆，醉看云梦树苍苍。
素馨花灯,明末清初,屈大均,越女花田采摘归，满城花片雪霏霏。已将宝髻盘千串，更作珠灯似九微。入夜光随明月上，凌朝香化彩云飞。丹心不共兰膏烬，愿照君王翡翠帏。
题李生画册,明末清初,屈大均,嗟君何事爱罗浮，岂为梅花满石楼。天下正无山水地，仙人应念帝王州。三湘画出烟林晓，五岳图成紫翠秋。无恨南朝宫殿影，不随江水共东流。
送人上华岳,明末清初,屈大均,一石岧峣成一岳，三峰窈窕入三门。莲花半压仙人掌，瀑布全倾玉女盆。云出金天皆白气，河通玉井是真源。君行好上西玄洞，拂我题诗旧墨痕。
昭江春望代景子 其一,明末清初,屈大均,黄皮裤褶已全收，泪洒空山葬紫骝。意气不堪三战尽，功名难向一人求。阴阴桑柘鸡声午，渺渺云山雁影秋。归去故园高卧好，男儿岂必尽封侯。
昭江春望代景子 其二,明末清初,屈大均,春山雨过翠微新，千嶂青青欲染人。芳草渐侵樵路暗，落花初点野田匀。将归海峤嗟无计，已谢疆场幸有身。白发孀慈知健否，三年望断绣衣臣。
代景子将归寄内之作,明末清初,屈大均,何事时来反息机，将军难挽紫骝飞。多因戍妇啼红粉，亦是山人爱白衣。士马自分诸部去，簪缨谁惜一人归。高堂此夕应同汝，梦见戎装脱翠微。
送人度梅岭,明末清初,屈大均,天作长城五岭间，雄州缭绕万重山。越王旧治梅花国，秦帝初开大庾关。红叶影中双骑去，白猿声里一人还。乘时自有台侯业，莫使乡愁上玉颜。
送曹郡丞,明末清初,屈大均,萧斋卧病日沉沦，知己浔江自少人。无路可归黄木浦，有辞难乞白华身。一春风雨飘乡梦，三载关山黯战尘。樽酒不堪还送别，桃花和泪共沾巾。
代景子昭江村舍寄怀某中丞之作 其一,明末清初,屈大均,一辞澧浦无知己，三载漓江只忆君。飞鞚有谁追国士，拂衣多日别将军。蛮奴尚使庭闱隔，渔父频将剑佩分。羡尔南楼方啸咏，相思难寄楚天云。
代景子昭江村舍寄怀某中丞之作 其二,明末清初,屈大均,隔浦人家带柳林，茅茨一半落花侵。青峰朵朵开春雨，翠竹枝枝散夕阴。但使岩泉堪隐几，岂须勋业始抽簪。桥西小筑须岩武，暂慰翩翩鸾鹤心。
柬孔君,明末清初,屈大均,世事茫茫总苦辛，肝肠岂与孔融亲。天教鲁国馀男子，代有湘累是怨人。鸾凤自应栖枳棘，骅骝那得绝风尘。堪怜夜夜同明月，相照愁心满海滨。
浮湘作 其一,明末清初,屈大均,洞庭何处但空天，湘口人家没水烟。山色淡分秋雨外，涛声寒落晓风前。兰堂未得三闾返，瑶瑟难从二女传。终古云愁兼海思，枝枝斑竹似㛹娟。
浮湘作 其二,明末清初,屈大均,潇湘为客一秋悲，不唱离骚唱竹枝。香雨忽来神女馆，幽兰多长水仙祠。荒淫未敢兼风雅，哀怨惟图写别离。终古君山青翠好，销魂应有美人知。
夏口,明末清初,屈大均,却月城临夏口高，维舟日夕苦风涛。青天表里惟秋水，绿树依微是汉皋。南国山名愁大别，楚人天性爱离骚。潇湘战后黄云满，鸿鹄无心下羽毛。
和王不庵幽居之作,明末清初,屈大均,一夕秋风老玉颜，无人但掩白云关。卧当流水难成梦，行见梅花不欲还。禅寂定于征战后，功名应在有无间。葛巾风度开东汉，赖尔林泉一日闲。
吴门春日作 其一,明末清初,屈大均,春光最爱阖阊城，清婉吴音复有情。一代风流馀屧响，千秋怨毒是箫声。家家柳拂长天乱，处处花含积雪明。市井只今谁烈士，桥边空识伯鸾名。
吴门春日作 其二,明末清初,屈大均,桥西旧有伯鸾居，四百飞桥尽不如。泉石谁令高士在，莺花自是美人馀。舂声只可闻皋氏，箫曲那能到阖庐。吴下繇来多侠烈，我行端不为鲈鱼。
虎丘吊阖阊墓作,明末清初,屈大均,古墓人传鹤涧旁，三千宝剑殉君王。青蛇未解伤勾践，白虎徒能拒始皇。石上每闻金缕曲，林中长见漆灯光。紫圭魂魄迷秋草，莫笑多情吊未央。
阊门访瞿止虚赋赠,明末清初,屈大均,毵娑垂柳拂精庐，有客阊门此隐居。张翰未耽千里菜，专诸方炙太湖鱼。春光本自耶溪至，明月长疑玉貌馀。吴俗繇来能用剑，凭君淬出一芙蕖。
吴阊卧病有作 其一,明末清初,屈大均,天山南畔对秋空，此日金阊寂寞同。苏武饥寒甘啮雪，要离细小畏迎风。思将爪发为神剑，未有精诚与白虹。蒲伏不妨长乞食，霸王遗烈在吴中。
吴阊卧病有作 其二,明末清初,屈大均,桐叶萧萧掩市门，秋光虽好易黄昏。人怜白喜方同病，帝命巫阳更予魂。杨柳东西朱户映，芙蓉七十白波吞。人间未有琅玕实，饥凤啾啾好自存。
吴阊卧病有作 其三,明末清初,屈大均,三秋萧瑟虎丘西，山鸟多情为客啼。季札悲愁新丧子，梁鸿清苦早同妻。红莲稻美春应熟，锦带花多采不迷。林屋洞边风物好，何时得共夏黄栖。
赠王璞庵移居,明末清初,屈大均,移家偏爱凤凰台，楼对钟山紫翠开。天阙喜看牛首在，仙云愁别岱宗来。凭陵海岳惟长啸，羽翼春秋且玉杯。燕子矶南形势好，沙洲新抱石城回。
秣陵感怀 其一,明末清初,屈大均,芝华采采未疗饥，南国飘零事事非。烟雨又将春色去，林泉那得白云归。萧疏素发惭金镜，寂寞青溪吊玉衣。贫贱每忧知己厌，踟蹰人外对斜晖。
秣陵感怀 其二,明末清初,屈大均,江风吹雨散阴寒，多少莺花不忍看。地有三渠知太液，天留双阙作长安。黄羊处处衔桃叶，白鹭朝朝傍竹竿。欲住秦淮偏未得，高堂千里念游盘。
逢商丘宋使君赋赠,明末清初,屈大均,相逢数数问夷门，烟草苍茫往迹存。岂有屠沽藏魏市，空馀词赋在梁园。千秋公子无宾客，一代才人是弟昆。意气未倾愁已别，微躯自此更何言。
三月六日集,明末清初,屈大均,萧条为客恨江东，此日壶觞慰转蓬。自有山川知故国，谁从花草问离宫。文章已作南朝气，歌舞犹含朔漠风。愁绝园陵寒食节，君臣留得杜鹃红。
春日步出青溪寻,明末清初,屈大均,青溪一曲亦天河，往日张星此影娥。芳草又教南苑失，飞花曾拂翠华过。秦淮水合穿朱雀，幕府云开散紫驼。痛饮且乘春未晚，中山事业已蹉跎。
过蔡国子园亭作,明末清初,屈大均,海棠一树自清凉，复有梅花似吉祥。令弟分将朱萼好，先公留得白华香。开楼近接钟山翠，引水遥通太液光。胜日每邀词赋客，因君孝友兴俱长。
题蓝丈还童图,明末清初,屈大均,八十先朝侍从臣，龙眠书画总无伦。人间文献惟高士，天上神仙似美人。玉玺未沉东海月，芝华长映霸陵春。贤郎不坠风流绪，相见江东爱葛巾。
旧京感怀 其一,明末清初,屈大均,羽翼秋高未奋飞，移家偏向帝王畿。文章总为先朝作，涕泪私从旧内挥。燕雀湖空芳草长，胭脂井满落花肥。城边亦有阴山在，怪得风沙暗翠微。
旧京感怀 其二,明末清初,屈大均,内桥东去是长干，马上春人拥薄寒。三月风光愁里渡，六朝花柳梦中看。江南哀后无词赋，塞北归来有羽翰。形势只馀抔土在，钟山何必更龙蟠。
汝南湾逢张薇庵作,明末清初,屈大均,风流多在汝南湾，汝亦张融日往还。山水尚容高士得，莺花且与故人攀。东吴隐逸无菰米，南越文章有白鹇。将子共修彤管业，书台及此一春闲。
赠陈二游,明末清初,屈大均,白首三才象数中，精微应与古人通。五星未可传张耳，十日行当射有穷。野渡微茫春没水，山楼彩翠晚含风。殷勤喜有钩玄客，相对南朝古寺中。
采石题太白祠 其一,明末清初,屈大均,才人自古蛟龙得，太白三闾两水仙。辞赋已同双日月，精灵还作一山川。江间绝壁丹青出，木末飞楼俎豆悬。千载人称诗圣好，风流长在少陵前。
采石题太白祠 其二,明末清初,屈大均,英雄有命在文章，岂惜飘零蜀道长。谈笑不须同太傅，功名自可与汾阳。青莲一去无仙客，金粟重来只醉乡。白玉盘中双照影，输君华发似秋霜。
采石题太白祠 其三,明末清初,屈大均,牛渚西江月色新，清光长见谪仙人。诗多讽谏因天宝，道在佯狂得季真。金铉已销飞燕口，锦袍空映凤凰身。垂辉不用多删述，天与英雄只老春。
采石题太白祠 其四,明末清初,屈大均,乐府篇篇是楚辞，湘累之后汝为师。鸟栖岂写亡吴怨，猿啸惟传幸蜀悲。烟水苍茫投赋地，霜林寂历礼魂时。重华一别无消息，终古龙鱼恨在兹。
白发,明末清初,屈大均,白发垂垂歙水滨，逍遥真是葛天民。西山大药来童子，南极春星媚老人。一朵芙蓉生鹤顶，千年琥珀在龙鳞。只今黄绮都臣汉，采采芝华孰与邻。
松江答董子,明末清初,屈大均,海上山川称白苧，江南风雅羡吴淞。夫君久适莼鲈兴，兄弟还开绮靡宗。芳草绿深三白荡，流莺飞满九芙蓉。玉杯篇就应相寄，此日春秋在二禺。
京口春望,明末清初,屈大均,海上双标浮玉峰，潮声处处应疏钟。江山寂寞雄风在，吴楚苍茫积气重。天堑至今容饮马，石城他日定飞龙。南朝有恨归烟水，酒为伤春一倍浓。
次燕子矶作,明末清初,屈大均,半壁斜开紫翠围，中流横作钓鱼矶。沙洲定为真龙长，铁绠难回燕子飞。江北每伤当日弃，南阳长恐故人非。东流不尽兴亡恨，泪洒秋风一棹归。
答睢宁崔丈,明末清初,屈大均,睢宁自古英雄地，城外洪河接渺茫。黄石至今存老父，紫芝何以慰君王。文章亦是商周物，服食无如日月光。相对淮南悲岁暮，萧萧风雪一衔觞。
送李子之官建陵,明末清初,屈大均,禹王祠畔思依依，君向疆场我掩扉。老去骅骝终自市，饥来鹰隼傍人飞。才高且作神明宰，家近休言孝养违。风好定知双挂席，桂林秋共雁南归。
怅望为家礼部兄贲士兵部兄泰士作,明末清初,屈大均,怅望滇南杀气凝，十年龙血已成冰。红霞尚自依行殿，白草无从问义陵。诸葛但教兄弟在，文渊应见帝王兴。艰难六诏归来日，花萼名高世所称。
答富平田十五,明末清初,屈大均,逢君如上玉山行，少小才华俨汉京。已有笙歌要五夜，还劳鞍马过孤城。吟辞楚国江蓠秀，醉倚频阳石冻清。犹有先臣奇服在，岁寒无使朔风惊。
赠水师某总戎,明末清初,屈大均,将军南建海门牙，幕府东临若木花。白马潮来惊日月，天鸡声起乱云霞。三城带甲随秋戍，千里楼船奏暮笳。早晚行人返桑梓，沉香浦上托为家。
九星岩,明末清初,屈大均,星岩胜概甲泷东，玉乳泠泠下碧空。万壑芙蓉生洞穴，千林薜荔隐房栊。云根气作朝朝雨，石角声含夜夜风。琴鹤相随宜此地，振衣时上玉虚宫。
永安州道中作,明末清初,屈大均,蒙山蒙水古蒙州，烟瘴千年毒未收。僮女尽能欺虎豹，栏房一半与猪牛。畲田处处烧阴木，水碓家家截上流。无限鹧鸪啼不断，未行先忆故乡楼。
黄鹤楼,明末清初,屈大均,巍巍犹是敕书楼，朱邸移来历几秋。黄鹄不将仙客至，白云空为楚王留。三年士苦长沙战，万里人含落日愁。芳草莫重悲赋客，江边鹦鹉已无洲。
赠汉阳罗生,明末清初,屈大均,白云红叶汉江湄，屈宋精灵应在兹。人似女巫多姣服，天生南楚好微辞。双吹玉笛招黄鹄，一变离骚作竹枝。神禹庙前波浩淼，系舟同读岳山碑。
泖口跨塘桥吊黄门陈卧子先生,明末清初,屈大均,舟出吴淞烟水遥，黄门怀石此塘桥。三闾日月光相映，一剑乾坤恨未消。泖口莼鲈淹过客，云间风雅忆先朝。惭予后死空词赋，惯向江南放大招。
送丁子同兄观察之赣南任,明末清初,屈大均,花萼才名起八闽，文章最易动星辰。月明三卜秦淮夜，梅发双行大庾春。孝友即同张仲饮，芬芳先与楚人亲。离心半逐征帆去，秋色相期赣水滨。
赠南康伦太守,明末清初,屈大均,江西山水首南康，太守流风复紫阳。一画自能知日月，六经原不是文章。天边瀑布悬谈麈，云际屏风绕讼堂。咫尺肯容徐孺否，全家欲住蠡湖旁。
答星子令,明末清初,屈大均,芙蓉九叠县西邻，为政风流羡子真。白鹿朝陪贤太守，青凫夜逐古仙人。思从弟子为都讲，欲向东林作逸民。栗里溪中馀醉石，相留高卧过三春。
天门山,明末清初,屈大均,秣陵门户是天门，双峙天边紫翠屯。落日云连牛渚暝，中秋潮长小孤痕。千年王气从今起，万里江声至此吞。南北自来争采石，开平功业与谁论。
蟂矶谒灵泽夫人庙 其一,明末清初,屈大均,灵泽夫人死汉家，何殊二女殉重华。瑶姬一自辞巫峡，精卫千年恨海涯。国贼岂能分历数，天威犹自振褒斜。永安哀诏惊闻日，飞泪应沾白帝花。
蟂矶谒灵泽夫人庙 其二,明末清初,屈大均,一逐长江下楚云，翠华望断泪沾裙。少康兴日因姚氏，帝乙归时是女君。花落锦城先主忆，月明瑶瑟逐臣闻。徽称不愧同昭烈，终古蟂矶享紫芬。
白岳,明末清初,屈大均,拔地香炉是一峰，长云缭绕帝城重。千年楠树青霄出，百尺龙床碧藓封。岩岫影连天子鄣，风泉声乱羽人钟。天门久坐飞花上，鸾鹤纷纷不可从。
驱驰,明末清初,屈大均,驱驰未觉始衰年，穷似扶风且益坚。笑为神州加饮食，愁归罗峤卧云烟。月含疏雨光微冷，花得清江影亦妍。白发不须催老大，河清应在杖乡前。
从沔鄂将归先寄故园诸子 其一,明末清初,屈大均,归来依旧一船书，妻子浮沉两载馀。就暖又随南海雁，承欢惟有武昌鱼。羊裘天肯留男子，玉佩人休愧女媭。中道裁诗先寄语，相知多半在扶胥。
从沔鄂将归先寄故园诸子 其二,明末清初,屈大均,相思莫遣鹧鸪来，咫尺南中见越台。雪至三城频作雨，花生五岭总成梅。离支酒为高堂熟，孔雀屏因上客开。歌舞人祠东莞伯，闲同珠浦一徘徊。
姑孰道中遇施虹玉返新安,明末清初,屈大均,姑溪相见即分飞，迢递新安触暑归。药石分将慈母苦，鸡豚馀得故人肥。苏耽亦念家中井，莱子频沾道上衣。此别茫茫珠海上，书来先说是庭闱。
赠姑孰杨太守,明末清初,屈大均,月出江天似白云，风流不见谢将军。狂歌自有仙人在，高调惟应太守闻。城外潮声牛渚合，阁边山色翠螺分。并刀莫剪玄晖练，此日金波属使君。
赠王当涂,明末清初,屈大均,华下诸王我主人，使君家有岳莲春。神明肯作当涂令，文采思为太白邻。舄影飞归仙掌杳，琴声流出玉泉新。殷勤教化三年后，鸾鸟将同子弟亲。
归越书怀代景大夫作,明末清初,屈大均,携家两载适东吴，虎踞龙盘待霸图。门下未甘长铗在，桥边不叹大家无。西川欲去因先主，南越频归为老夫。展转无成空白发，养亲依旧一屠沽。
经罗紫山望拜文信国墓,明末清初,屈大均,宗臣祠墓草离离，罗紫山前世罕知。万里丹心悬岭海，千年白血照华夷。遗民但作西台哭，山鬼犹歌正气辞。长恨春秋人不识，如公方可配先师。
寄王蒲衣,明末清初,屈大均,只今亦有蒲衣子，云卧南当大虎门。诗笔真如珠子树，书笼长见凤凰孙。袈裟岂得留高士，岣嵝何如在故园。紫水归人方咫尺，玉台巾好且相存。
万安县道中,明末清初,屈大均,南风九月未生凉，渐近炎天岂有霜。已见鹧鸪来大庾，更闻鸿雁自衡阳。滩愁惶恐当前路，山恨零丁是故乡。北塞频归南塞上，祗应雄剑识肝肠。
宁都魏叔子季子隐金精山诗以寄之,明末清初,屈大均,螺川南上更登舻，滩尽高台见郁孤。秋气惊来江上早，雪花吹到岭头无。天留一剑知何意，人在三门尚有徒。不嫁长沙仙女好，金精高卧亦良图。
上十八滩 其一,明末清初,屈大均,滩口云峰万朵迎，崩波直下虎头城。声含乱石雷霆怒，光出阴崖日月生。天险岂容南越得，时艰先使赣江清。横穿瀑布三朝暮，上尽黄牛水未平。
上十八滩 其二,明末清初,屈大均,双帆倾仄入洪波，勍敌其如巨石多。水底风雷争喷出，烟中林岫暗飞过。蛇蟠有气吹黄叶，猿饮无声下绿萝。末至储潭犹险在，且从中直玩岩阿。
下十八滩 其一,明末清初,屈大均,乱水砰磅斗不开，波中壁垒半崩颓。滩高似倒三秋雨，石小偏含万古雷。险尽始闻惶恐至，惊多只望万安来。蒲帆几逐峰峦转，一曲才能酒一杯。
下十八滩 其二,明末清初,屈大均,惊涛高下势相倾，风到滩头益有声。半捲水花成白雾，全吹云气入空城。时来身为高堂健，事去心将宝剑明。一曲武溪如有分，不妨迟暮更南征。
闰八月十五夕舟次赣州,明末清初,屈大均,岁时难得闰中秋，樽酒应宽此夕愁。江至金滩章贡合，月随银汉水云流。频将白发辞梅市，只为高堂在药洲。万里碧空劳骋望，汉家今有客星留。
赣州吊丙戌忠节诸公,明末清初,屈大均,城南杀气似黄埃，三十年间黯不开。腐肉犹香章贡水，忠魂多在郁孤台。三宫未得凭天险，十里徒然设地雷。秋色岂堪重眺望，乾坤处处白龙堆。
赠南安某别驾,明末清初,屈大均,西江地至南安尽，五岭门当二庾开。使者功名留玉枕，将军汤沐有红梅。三城客子浮家至，一代词人佐郡来。交广春秋新著就，殷勤花下待君裁。
度梅关作 其一,明末清初,屈大均,苦恨秦关一道通，人如去雁与来鸿。梅花但为台侯植，锦石难同陆贾封。五岭繇来称塞上，三城久已作回中。越王留得多豪俊，战败屠雎最有功。
度梅关作 其二,明末清初,屈大均,八度人关逐雁飞，寒门北去暑门归。黄金结客无衣食，白首为家有翠微。天下侯王须漂母，先朝臣妾尽明妃。频来空使梅花厌，未见龙沙一奋威。
度岭赠闺人 其一,明末清初,屈大均,双双抱子度梅关，三妇空将二妇还。大别魂来秋月下，秦淮骨在暮云间。儿孤自逐黄泉母，人老难当白玉鬟。到日高堂应涕泪，好持鱼鲙更承颜。
度岭赠闺人 其二,明末清初,屈大均,三度携家此岭头，闺中秦越各欢愁。无多骨肉贫犹别，不尽关山老更游。玉枕频同新妇夜，红梅已谢故人秋。平生踪迹希梁孟，欲把吴门作首丘。
度岭赠闺人 其三,明末清初,屈大均,吴楚烟波共溯洄，三年免上望夫台。市门不独居梅福，堂下依然戏老莱。荔子复承丹口笑，扶桑重为玉颜开。三雏娇小随行役，解作吴音劝酒杯。
度岭赠闺人 其四,明末清初,屈大均,娇女新生字阿京，还家添得笑啼声。平阳自是千金橐，织素空携万里行。弗子未能忘伯禹，非男亦可慰渊明。中年至性伤哀乐，陶写难凭丝竹清。
度岭赠闺人 其五,明末清初,屈大均,情多儿女易流连，五十犹迟寡过年。吴札未乾嬴博泪，左思频有惠芳怜。将雏且度梅花栈，养母鸡营涨海田。忆作啼乌栖白下，依依宫柳拂寒眠。
度岭赠闺人 其六,明末清初,屈大均,啼乌愁自白门归，故国楼台惨夕晖。无主岂能生羽翼，非时安可舍芝薇。蛾眉忍作要离剑，蝶翅堪裁葛令衣。自古仙人贵偕隐，不关思甚恋闺帏。
韶阳舟中作,明末清初,屈大均,韶阳怪石夹江多，松树枝枝若女萝。乱削山簪皆碧玉，横牵水带是青罗。盘盘马逐峰峦转，曲曲舟穿洞穴过。行客最怜乡国近，白头膝下得婆娑。
九日与客登潮泉山观潮泉作,明末清初,屈大均,峡口千峰紫翠招，维舟且复上烟霄。山无旦暮含江雨，泉有雌雄应海潮。四座花飞争上酒，中流松卧忽成桥。幽寻正及登高节，一路秋光逐画桡。
自韶阳南下三峡作 其一,明末清初,屈大均,三峡浈阳峡最长，人从天上转羊肠。林中洞穴空闻响，花里烟霞亦有香。万古哀猿催泪落，一秋明月助神伤。还家未敢窥青镜，鬓有阴山一片霜。
自韶阳南下三峡作 其二,明末清初,屈大均,六泷三峡南中胜，渔父相将几溯洄。九曲青峰随水转，干重翠壁夹天来。泉冲栈阁时时断，花映船窗处处开。最是北禺堪啸咏，轩辕帝子有书台。
忆代姬 其一,明末清初,屈大均,梅子山连大别长，代姬坟上草新香。三开挟尔归南海，五岭从予至汉阳。命薄自应先晓露，魂孤莫漫涉清湘。怀中孩笑愁相伴，何处黄泉是故乡。
忆代姬 其二,明末清初,屈大均,惨淡风沙上玉颜，当年哭度雁门关。女君亦是秦川产，夫婿频将粤海还。青草未能消瘴毒，白杨那得种乡山。凄凄汉口清秋月，长为魂归照佩环。
五十生日在九江舟中五十又一生日在韶州舟中有赋,明末清初,屈大均,两年生日舟中度，笑共妻孥倒绿樽。五岳未归非子女，三公不易是鸡豚。匡庐雨过晴川阔，韶石云开玉阙尊。五十正当而慕日，白头喜共北堂存。
过某明府金紫山庄作,明末清初,屈大均,解组归来已有年，韩城犹忆使君贤。家邻大庾因梅树，梦绕罗浮为酒田。令子秦人矜勇力，新姬吴女斗轻妍。苏卿墓上松南向，羡尔曾攀汉代烟。
寿龙江蔡丈,明末清初,屈大均,东樵中有老人峰，移入西樵紫翠重。春酒正同飞瀑泻，芝华长有白云封。楚丘神智年方壮，禹石尊荣礼益恭。膝下圭璋多令子，君王几杖待相从。
过华林寺作,明末清初,屈大均,芳华旧是刘王苑，咫尺鹅潭见海天。蝴蝶茧从仙岳至，菩提纱向帝京传。光流故国馀明月，魂傍孤城作暮烟。春草似含南汉恨，依依随客到花田。
长寿院外眺望作,明末清初,屈大均,珠海当门月倍明，雌雄水底应钟声。风飘梵响千家满，雨散花香两岸清。洋舶通时多富室，岭门开后少坚城。霸图消歇无南武，怅望朝台古木平。
七夕咏璇玑图,明末清初,屈大均,佳人织锦按河图，天上璇玑得似无。文字能令琴瑟好，风流悔使蕙兰孤。牵牛此夕逢天女，白兔他家忆故夫。手爪如君皆巧绝，更谁山上采蘼芜。
归自淮阳喜见元孝金吾,明末清初,屈大均,嗟君玉貌晚逾鲜，能处重围是鲁连。金马自昌忠烈后，锦衣还在圣明前。弹琴不作拘幽操，扣剑惟歌独禄篇。我正东求仓海返，相逢尊酒夜频传。
和药亭人日得白鹦鹉之作,明末清初,屈大均,来自西洋白者稀，炎天冰雪积毛衣。黄花顶上开难已，玉粒笼中啄不肥。皎洁应为高士得，疏狂每恨昔人非。一从佳节逢人日，飞向君前更不飞。
赠林沂泽 其一,明末清初,屈大均,国事驱驰早累君，雄儿意气薄天云。秦皇正苦兰池盗，剧孟能张下邑军。髯美定知仙福至，身荣先使父忠闻。明年仗策还东北，豪俊相从半虎贲。
赠林沂泽 其二,明末清初,屈大均,江南塞北久离居，共是劳人忧患馀。避地长桑今有里，逃生广柳昔无车。横天太白光何用，贯日长虹气未除。烈士只忧迟暮至，唾壶击罢莫踟蹰。
读史答陶苦子,明末清初,屈大均,频年踪迹空吴楚，不恨无成又故乡。飞兔谁知天下士，伏龙终遇汉中王。栖迟岂有烟霞疾，梦寐长依日月光。黄菊只今非苦节，年年花发及春阳。
过梁氏园亭作 其一,明末清初,屈大均,木叶微红未觉霜，岁寒梅菊两争香。松无冰雪真甘节，雁有菰芦即故乡。北地诗篇今日少，东溪经学一家长。因君孝友频相遇，更乞惊鸾字几行。
过梁氏园亭作 其二,明末清初,屈大均,东官知己未凋零，五十如君发尚青。相劝金膏营服食，更持香盏事沉冥。多年天醉忘鹑首，两度人欢见彗星。玉蝶梅开谁忍负，新诗频与写芳馨。
赠林孟阳新筑 其一,明末清初,屈大均,之子端居亦学禅，新闻丈室市亭边。光吞万象非明日，香散千葩是净天。大小罗浮当户外，东西江水到门前。天亲无着多兄弟，共话无生及暮年。
赠林孟阳新筑 其二,明末清初,屈大均,嗟君独有惠芳妍，才咏桃夭即断弦。从父早敦黄鹄节，教儿先补白华篇。维摩座侧惟天女，王母池头是萼仙。他日尚书劳口授，汉皇恩赐及婵娟。
送方即山之西宁,明末清初,屈大均,泷州田土最膏腴，尔去躬耕且一区。陇上不妨鸿鹄在，山中应与虎狼俱。缁衣世外还将母，白发堂前好弄雏。万里归来吾未倦，相寻同作列仙儒。
赠蔡平叔姻家,明末清初,屈大均,君年三十频生子，已有公沙第五龙。珠母飞来从合浦，鹓雏生处是南禺。西山文献传先代，白市簪缨展大宗。前辈诗成东莞集，如公著述更从容。
赠友侄陈赣新婚,明末清初,屈大均,先公日月光辉在，乃父龙鸾羽翼长。碧血人钦司马烈，朱衣天与汉家香。承宗喜有湘蘋妇，报管毋为画黛郎。旧赐尽多弓矢在，射馀凫雁更天狼。
赠友侄林贻燕兄弟,明末清初,屈大均,林屋怀君好父兄，重来莞水不胜情。龙媒竞蹀风云起，稚子齐斑锦绣成。花到炎天无月令，莺当大雪已春声。文章莫但高吾党，乃祖先朝最有名。
夜泊大滥作,明末清初,屈大均,月出依稀海雾消，鸡声催上虎门潮。长星夜夜穿河鼓，杀气年年贯斗杓。兴废久知他日事，清高终立故人朝。天心咫尺劳相告，欲为林泉破寂寥。
吊崖,明末清初,屈大均,虎头门外二洋通，想像精灵满海东。一代衣冠鱼腹里，千秋宫阙蜃楼中。乾坤开辟无斯变，龙凤驱除亦有功。万古人伦能再造，高皇神烈自无穷。
南海神祠作 其一,明末清初,屈大均,扶胥江口水微茫，箫鼓人祠百谷王。万派洪涛朝涨海，千秋绛节奠扶桑。参天花倒龙宫影，浴日亭浮蜃气光。闻道汉家东渡急，冯夷先为驾鼍梁。
南海神祠作 其二,明末清初,屈大均,夹江铜鼓响天风，春半家家祀祝融。神次最尊南海帝，隋时初筑虎门宫。波罗花落蛮娘拾，狮子洋开估舶通。汉代楼船零落尽，何时重见伏波功。
黄龙洞寻南汉天华宫故址,明末清初,屈大均,英雄割据未全非，此日龙川霸气微。辇路已随秋草没，歌尘犹作彩云飞。美人何处还金殿，壮士当年尽锦衣。一自诸陵风雨后，空留杜宇怨斜晖。
登圭峰顶望崖门,明末清初,屈大均,怅望江门烟雨浓，先朝空有玉台钟。湘妃万古馀斑竹，望帝三春在碧峰。挥断金戈时已尽，歌残薤露去无从。天边岛屿多遗殿，绿草离离积几重。
热水泉,明末清初,屈大均,温泉一线出塞泉，五月炎风吹有烟。流入清溪穿叠障，声含细雨乱高天。清凉昔向骊山浴，萧爽今来电白眠。更喜石床长数丈，官亭东畔翠林边。
赠潘仲子新婚,明末清初,屈大均,绕膝芝兰尔父多，衣怜仲子舞婆娑。夫妻桃李酣春日，兄弟鸳鸯戏绿波。苜蓿盘香勤进馔，芙蓉阙近缓鸣珂。新开湖镜当门外，读罢相携影翠娥。
过某少府,明末清初,屈大均,梅花国里贤司马，为政风流今在兹。阴雨频膏来碧甲，廉泉独酌向黄旗。八龙才地西豪出，双凤声华北阙知。汉代循良吾欲传，相逢恐识使君迟。
留别南雄某别驾,明末清初,屈大均,别驾多才尽不如，南来初下白门车。六朝春色归辞赋，五岭梅花绕簿书。玩世堪为濠上吏，浮家莫羡武陵渔。江南一片萋萋草，愁绝王孙失路馀。
赋为白下禅师寿 其一,明末清初,屈大均,白下归来谒大禅，祗林西近素馨田。谈花乱与天花落，心月孤同海月悬。得法先师为宝镜，求诗弟子是青莲。当轩一树朱薇发，为说无生尽意妍。
赋为白下禅师寿 其二,明末清初,屈大均,嗟君鬒发得鬖髿，鸥鸟相将戏水涯。曾遇仙灵多秘怪，未呈文字已才华。六朝僧好无荣国，一代禅高是大家。客至堂前都解笑，不须重举妙莲花。
赋为白下禅师寿 其三,明末清初,屈大均,十丈山茶与海榴，枝枝从不与春秋。生憎宝掌空长命，每见湘累欲白头。比兴总超唐手笔，丹青兼得晋风流。杖人高弟真惭我，佛祖丛中不可留。
送蓝生还阁,明末清初,屈大均,书画风流是晋人，而翁草篆更通神。无多岁月容高卧，不尽烟霞换老春。灾异休惊星屡变，光华行见月重轮。离支不减侯官美，珠海重来访隐沦。
七夕家舍人兄奉命归娶赋赠,明末清初,屈大均,仙郎初校秘书回，帝赐乘龙夜宴开。银烛光分鳷鹊殿，玉箫声满凤凰台。双星亦向天河渡，五夜无令花漏催。京兆新眉如画就，早将银管入蓬莱。
寄魏处士,明末清初,屈大均,女中高士金精卧，君亦狂歌在上头。王蠋自能存社稷，许衡那解读春秋。青天一半开奇石，白水千家截怒流。教授莫辞多弟子，异时王佐有人求。
初至汉阳赋赠王别驾,明末清初,屈大均,鹦鹉洲西却月前，茫茫江水接空天。郎官佐郡还三府，夏口行春已六年。北阙早知廷尉直，南楼重见庾公贤。汉阳有树皆杨柳，未识栖乌向那边。
和岭南副使将上匡庐之作,明末清初,屈大均,宪使心悬布水台，征帆迟向蠡湖开。苍苍五老云间待，冉冉双旌洞口来。明月且圆居士法，炎天方倚大夫才。簪缨未尽君亲事，暂拂屏风九叠回。
赠南雄某总戎,明末清初,屈大均,秦时南塞此雄州，锁钥凭君控上游。霹雳泉边开大帐，梅花国里坐台侯。家存两代山河誓，地接三城鼓角秋。幕府只今才子在，移家吾欲傍风流。
寄静公郡佐,明末清初,屈大均,君为别驾亦诸侯，近自邕州转柳州。兄弟双江分左右，蛮夷一旦识春秋。雕弓既在龙城出，铜鼓还于象郡留。东粤故人相忆甚，题诗应寄五仙楼。
寄陈献孟,明末清初,屈大均,乌蛮滩水接牂牁，汝上横槎为伏波。东粤诗从西粤好，左江愁比右江多。持觞日日倾鹦鹉，学射朝朝试橐驼。归觐高堂当岁晏，白头相望在浮罗。
徐君自江左来广赋赠 其一,明末清初,屈大均,秣陵城北是花城，花到君家色倍明。黄菊去秋容我摘，白鹇今日逐人迎。秦时梅岭犹天险，汉代崧台亦帝京。凭吊定知纷涕泪，江南人物本多情。
徐君自江左来广赋赠 其二,明末清初,屈大均,牂牁一夕下炎天，珠浦维舟水驿边。汉使光辉思陆贾，越王雠耻在梅鋗。罗浮蛱蝶元称凤，南海菖蒲亦得仙。胜地招寻应不远，城西即是素馨田。
赋答贺子并赠其行,明末清初,屈大均,珠海中流有海珠，木棉多是女珊瑚。黄金客自趋南武，香草人谁问大夫。牖户忽来朱鬣马，壶浆频与白头乌。情深岂是怜词赋，异日琼瑶报不无。
赠孔令 其一,明末清初,屈大均,嗟君作令乐昌城，可似三泷水至清。黄帝方书须变化，素王苗裔必神明。丹砂纵好非仙物，紫菊频香是玉京。闻道灵溪多美酿，持来应著葛巾迎。
赠孔令 其二,明末清初,屈大均,韶阳山水首泷中，赵尉城临武水东。几席未能留孺子，干旄应复过君公。天生鸾鹤元无食，人被芝兰尚有躬。珠浦帆开频送送，循良期与建元同。
送孙子还建业,明末清初,屈大均,中山台馆枕青溪，咫尺君家碧草齐。南苑花多愁马食，故宫槐老羡乌栖。为邻异日临朱雀，赠别炎天有锦鸡。王谢最饶知己在，玉壶重约及春携。
张慈长为予作画像诗以酬之,明末清初,屈大均,丹青且复绘新图，飞兔犹存玉貌无。岂有人惊非好女，绝愁天使作仙夫。心伤虿发西归少，泪洒龙髯北望孤。异日长康能想像，云台亦画一狂奴。
怀蔡大敬,明末清初,屈大均,越王自昔多君子，意气相传直至君。月向湘湖争皎洁，花从梅市失清芬。无穷香草归词赋，不尽愁心与水云。佳丽最怜西子地，生才长有凤凰群。
怀浙东毛君,明末清初,屈大均,萧山才子推毛蔡，可惜风流出处分。翁主不将黄鹄举，夷光空与紫鸯群。耶溪香满非荷叶，镜水光多是白云。宫体只今谁绝艳，六朝人在定怜君。
柬徐君,明末清初,屈大均,五十方知学易高，神仙不复说卢敖。天开日月为文字，人在云霄是羽毛。太华寒泉双玉井，炎方硕果一蒲桃。蕲阳象旨知君得，白首无辞搦管劳。
得郭清霞书言欲归老罗浮诗以速之 其一,明末清初,屈大均,已报罗浮四百君，君归重挹翠氤氲。金精不嫁长被发，玉树无亲但抱云。象数早从仙易得，文章应使世儒闻。芙蓉砂好皆尘垢，丹灶何劳吐紫芬。
得郭清霞书言欲归老罗浮诗以速之 其二,明末清初,屈大均,秦风最善咏蒹葭，我亦伊人在水涯。南越重来应有主，朔方一别遂无家。仙人栖托元东莞，令子弦歌是白华。同在潇湘吾独返，相思频寄海天霞。
赠家泰士兄 其一,明末清初,屈大均,与尔同庚白发先，雁行零落泪痕边。遗臣最熟云南事，私史长书大历年。松在不妨霜雪苦，梅开益使水云妍。高文典册凭君手，更补从龙传几篇。
赠家泰士兄 其二,明末清初,屈大均,同出三闾是大宗，两枝花萼一芙蓉。芝英自可安鸿鹄，玉舄何须戏祖龙。南屈文章当代少，怀王子弟异时封。白头相对衣冠伟，兰芷香飘满碧峰。
赠家泰士兄 其三,明末清初,屈大均,兰桡日夕向江湄，骨肉缠绵及此时。天有南箕为傲客，人逢西汉重骚辞。骅骝老识天飞路，蛱蝶闲悬羽化期。暇日一尊歌出塞，封侯最羡得阏氏。
赠家泰士兄 其四,明末清初,屈大均,玉树连枝势每分，鸾皇咫尺苦离群。雨中独有佳人日，风外谁知帝子云。秦末神仙多上策，汉初豪杰少私军。年来寂寞惭金剑，屠钓相从最忆君。
赠家泰士兄 其五,明末清初,屈大均,麑衣散发亦逢迎，高简空驰世外声。岂有林宗能绝俗，自来巢父不知名。稻粱人肯肥闲客，薇蕨天犹靳寡兄。无限微辞写哀怨，湘累子姓总多情。
赋赠元孝仲已叔吾三子,明末清初,屈大均,碧血先公入地深，平生空抱复雠心。频教令子惊天马，更待孤儿隶羽林。慈孝自应难北面，弦歌人爱是南音。白头多少西州客，一废莪蒿直至今。
赠刘氏武姞,明末清初,屈大均,卿是昭平抑富川，绿珠乡里总婵娟。未生雏凤仙难学，曾与兰葩帝自怜。载向南京几万里，携来西粤又三年。相将负戴何曾别，老得红颜体益坚。
赠梁氏文姞,明末清初,屈大均,白头方得一鹓雏，卿笑生稊是老夫。人似东方频割肉，地当南海每胎珠。花香定酿君姑酒，月皎须投帝女壶。长恨妻宫居寡宿，中年已失两罗敷。
闻前州守王君谈德庆山川之胜诗以赠之,明末清初,屈大均,两峡吾怜大小湘，嘉鱼十月作羹香。越城灵怪传龙女，汉使风流在锦塘。万里浈阳来士马，一年南武有衣裳。君为剌史如驰驿，谁使神君不得长。
白鹇,明末清初,屈大均,一夕秋风坠井梧，雌雄无叶两身孤。樊笼岂似青山好，毛羽犹如白雪无。孝鹝娱人频吐锦，文鸾报主亦衔珠。情多更似收香鸟，日夕帘间就彼姝。
美女篇有赠,明末清初,屈大均,佳人高义重求贤，不逐明妃去朔边。青紫人惊奇女气，光华天与宓妃妍。沾濡只是嫌多露，燕婉何须及盛年。尚有多情双紫燕，芳春相伴画帘前。
授经耿参藩署中值其生辰诗以为寿,明末清初,屈大均,白鹇亦作诸侯客，朱萼堪为处子师。张仲频来因孝友，徐襄长在更容仪。无为岂敢言黄老，有位须教诵素丝。介福喜从王母受，堂前同庆月华迟。
赠丁秋水,明末清初,屈大均,东官画手高吾粤，君作翎毛更有神。长虑鸳鸯飞入水，复愁蝴蝶去随人。香从儿女求生结，花向仙灵得大春。红翠白鹇多见与，吾生鸾鹤最交亲。
广州吊古 其一,明末清初,屈大均,山川灵气会都司，旧作佗宫枕海湄。一自名王来骆越，至今天子是屠耆。无才绝道称南武，有恨祠天杀贰师。邸第荒凉馀白草，牛羊踯躅为谁悲。
广州吊古 其二,明末清初,屈大均,白云山下即龙堆，旧日丁零大帐开。奇畜尽从沙漠至，远人兼带雪霜来。无多越女留炎徼，不断明妃去紫台。朝汉有谁还朔望，雕青天子在蓬莱。
广州吊古 其三,明末清初,屈大均,三峰飞入越王城，上有呼銮古道平。气似穹庐千里接，风飘笳鼓一天清。裨王父子为燐火，绝塞牛羊自盛京。山鬼招人归白墓，日斜林外有歌声。
赠邵湛生,明末清初,屈大均,欢友相将此下帏，童蒙争拾杜兰归。楚人风雅多渔父，汉代春秋在白衣。东越暂为南越客，白鹇终逐黑鹇飞。秋光万里邀同赏，坐久天河影渐微。
郭清霞久客常德山中诗以寄之,明末清初,屈大均,清高只合漱朝霞，飘泊何须叹暮花。日月亦为天地客，山河未有帝王家。长临澧浦因芳草，渐近黔阳为好砂。幸得山深人迹少，不妨儿女似麇麚。
题邓氏山楼,明末清初,屈大均,楼外罗浮紫翠浓，焚香日礼老人峰。高堂已似商颜皓，令子还同万石恭。花萼三珠含雨露，凤雏千仞上芙蓉。清秋相访来珂里，兼喜文章有大宗。
荆门咏古,明末清初,屈大均,荆门一战建奇功，王气苍茫起渚宫。归楚诸侯尊义帝，亡秦三户记南公。蚩尤兵势雷霆似，牧野仁声筐篚同。自古王侯那有种，寄言闾左尽称雄。
寿东莞周丈,明末清初,屈大均,当年五老园中客，文采翩翩号石林。此日寻仙从地肺，知君观易得天心。梅花乱点宜春酒，桂树多栖捣药禽。户外罗浮峰四百，殷勤一日一峰吟。
再至东莞感旧作,明末清初,屈大均,白首重来莞水滨，香浓相见益相亲。家家一瓣能分客，处处双烟解惹人。花尽不须寻旧馆，琴存且复拂流尘。芙容自古多无实，枉怨秋霜妒白蘋。
怀仙曲,明末清初,屈大均,花入高云月上天，美人相继作飞仙。棺中彩履留何处，台上青禽去几年。织锦悔教来粤峤，鸣筝休更问秦川。鸳鸯最是多愁思，未到黄泉已化烟。
小儿小女,明末清初,屈大均,小儿小女五龄同，戊午同生二月中。朝夕甘肥分祖母，东西流落逐而翁。方离襁褓休催老，未教诗书且养蒙。角髻青丝双绕膝，平阳衣绿伯禽红。
寿洪水部,明末清初,屈大均,翠华当日驻崧台，君作曹郎已见才。天为祖宗留大老，人从烟水得深杯。花争作菂穿桥出，鸟喜收香入户来。龙马精神谁得似，七旬今正离珠胎。
为陈茂才母瞿太君寿,明末清初,屈大均,高堂花发是长春，吾母同庚亦甲辰。莱氏弄雏娱白发，荀家多子足朱轮。草书神妙分先哲，兰膳馨香及大宾。溪上茅茨居胜地，枝枝慈孝更霜筠。
林沂泽五十又一生日诗以赠之,明末清初,屈大均,儿女催人鬓欲霜，知非又度一年强。能将孝友为乔木，更有精诚返夕阳。棋赌水沉花阁静，杯擎金露柳桥凉。功名自古归屠钓，那得逍遥到杖乡。
过石霜园林作,明末清初,屈大均,棠梨溪接远人村，四面烟波是镜园。一代沉冥惟绿酒，中年寂寞且青门。花知白发争相笑，鸟识清机独不言。移得参差多怪石，峰峦尽让太湖尊。
叠滘舟中春望作,明末清初,屈大均,乔木村村是木绵，荔枝林里出炊烟。山痕青入寒天远，水气黄含落日鲜。一棹暮归惊宿鹭，孤斋春卧畏啼鹃。江山如此无人恨，岁岁花开独怆然。
王生访予东莞赠之,明末清初,屈大均,尝从令祖求仙诀，杖屦相随四百峰。书爱兰亭精用笔，坐怜华首静闻钟。诸孙最长来雏凤，五岭求师得老龙。文采翩翩知旧德，侍郎家学在温恭。
闻张将军为僧赋寄,明末清初,屈大均,将军一日著缁衣，狐死频令兔见几。江左近辞高帝寝，武陵遥叩故人扉。半生春梦何曾足，垂老云游尚未非。富贵繇来多不义，定知回首泪长挥。
焚香作,明末清初,屈大均,夜夜焚香到晓钟，鸣琴亦未绿尘封。诗因五岳辞多怪，酒得诸花味更浓。欲补图经先太华，将营服食首乔松。乘时未敢频为客，燕雀卑栖且一峰。
叔祖崇荐翁九十寿恭赋,明末清初,屈大均,天留南屈在沙亭，烟管峰临涨海青。先祖遍栽长命树，曾孙频作老人星。大宗祠启来昭穆，春酒筵开肃典型。乱插桃花方朔喜，三千花实信仙经。
赠刘明府,明末清初,屈大均,不惜京华谒选迟，吴门先去访人师。乘闲更作神明宰，学道偏宜孝友姿。纱帐高堂双寿母，羽林前代一孤儿。相逢数问先公事，泪洒龙蛇失路时。
香垆峡谒惠妃虞夫人祠,明末清初,屈大均,南越自来多女将，虞夫人与冼夫人。英雄此日谁男子，战斗于今尽乱臣。峡口香垆含烈气，沙边石马起高尘。惠妃名号荣巾帼，再拜祠宫荐白蘋。
留别建陵孟太守 其一,明末清初,屈大均,三年王业未偏安，才气无双似尔难。名将多为边郡守，孤儿曾隶羽林官。云州血战先公壮，露冕春行寿母欢。我愧疏慵应早退，罗浮归养采芳兰。
留别建陵孟太守 其二,明末清初,屈大均,兰挠日日系江滨，帅主恩深不念贫。曾典戎麾犹乞食，已辞神武尚留人。羞逢往日黄冠客，悔别高堂白发亲。与子临歧思握手，交情须向去时真。
赋答楚人陈子山 其一,明末清初,屈大均,白鹇生长二禺中，雄白雌朱与众同。芝朮那能如一老，鸡豚未肯易三公。文章知己欢南楚，烟雨开帆恨大通。寄语武昌城畔柳，相思长系鹤楼东。
赋答楚人陈子山 其二,明末清初,屈大均,兄弟君家不可当，长公人羡白眉长。三珠树作题诗笔，八桂花为奏事香。相父天南多教育，留家湖北待回翔。炎天六月难言别，相照冰心一片光。
又答其弟仲夔 其一,明末清初,屈大均,扬鞭几日别京华，吴下争看白鼻騧。剑客多生荆楚地，骚辞更在大夫家。同将孝友光南海，独惜英雄老紫霞。兄弟六龙君第二，趋庭万里慰公沙。
又答其弟仲夔 其二,明末清初,屈大均,与我神交几啸歌，林宗一路话烟萝。休言高尚皆金马，亦有文章在玉珂。兰草自为王者出，羊裘终柰故人何。君家父子高台阁，应念穷居著述多。
送散木子之虔州,明末清初,屈大均,君度梅关岁正残，梅花且喜拂征鞍。北枝定让南枝早，南雪休同北雪寒。玉枕偏宜游子梦，金精更得故人看。来鸿去雁元容易，迟尔明春返药栏。
兰溪童君以丹砂见赠兼示忆梅之作诗以答之,明末清初,屈大均,葛令当年惟服食，君今亦欲事丹砂。仙山更可栖浮岳，玉女何妨得鲍家。色似芙蓉非外物，光含日月是心花。故园梅发休相忆，且向炎天共岁华。
招黄山汪子扶晨 其一,明末清初,屈大均,紫霞春片寄来新，慰我高堂八十人。山水不知为道苦，莺花亦笑著书贫。月明天外元非物，云落人间即是尘。魂梦正牵梅旅客，几时来访石门津。
招黄山汪子扶晨 其二,明末清初,屈大均,桃花潭水似情人，流出霞山万古春。金粟至今为太白，青莲自昔爱汪伦。诗于黄海辞多怪，酒是潜溪味更真。渺渺烟波愁不见，珊瑚千尺待垂纶。
韶阳恭谒虞帝庙有赋 其一,明末清初,屈大均,庙枕皇冈古色春，冕旒遗影细生尘。娥英变化元天女，鹿豕依稀是野人。仙饭一丛香草掇，御床三尺玉琴陈。阶前拜手敷辞罢，泪洒幽篁似楚臣。
韶阳恭谒虞帝庙有赋 其二,明末清初,屈大均,玉辇何年八桂来，衣裳垂向九成台。千秋历数躬犹在，一代龙鱼事可哀。斑竹风生鸾吹起，苍梧日落象耕回。骚人怅望惟瑶圃，欲就重华未有媒。
韶阳恭谒虞帝庙有赋 其三,明末清初,屈大均,南巡往日怜韶石，遍奏鸣琴六六峰。天阙自开双锦绣，翠华长驻一芙蓉。月明瑶瑟来双女，风起珠尘绕六龙。云里帝城蒲阪似，葱葱御气绛绡重。
韶阳恭谒虞帝庙有赋 其四,明末清初,屈大均,怅望沅湘有所思，楚宫泯没至今悲。三闾大族惟三户，九面衡阳岂九疑。歌舞东皇暾未出，夷犹北渚月频移。零陵不是来龙驭，讵有湘累谒帝时。
韶阳恭谒虞帝庙有赋 其五,明末清初,屈大均,开辟文明五岭新，山河敝屣此南巡。讴歌一日无贤子，禅受千秋有罪人。俎豆偏多荒服外，兰荪未借楚江滨。精灵亘古同霄汉，不道湘妃是水神。
韶阳恭谒虞帝庙有赋 其六,明末清初,屈大均,野死涔阳恨未央，竹书遗事总荒唐。象于有鼻称天子，羽亦重瞳作霸王。韶石山连三峡险，曲江水接六泷长。南薰愿得留终古，先为炎天散早凉。
九日舟经清远峡登高有作 其一,明末清初,屈大均,登高何处踏苍苔，系舸轩辕庶子台。三峡东西千嶂合，二禺南北一江开。松楸有泪流霜引，猿狖无声落叶催。典尽寒衣当岁晏，芦花难禦雪花来。
九日舟经清远峡登高有作 其二,明末清初,屈大均,登高未后故林期，霜露频当悽怆时。鸿雁自知南向早，梅花谁道北开迟。无情潮汐惟中宿，有恨云山是九疑。断绝禺阳双帝子，吹残阮隃更无枝。
九日舟经清远峡登高有作 其三,明末清初,屈大均,登高愁似送将归，木落山空祗夕晖。红叶有霜终日醉，黄花多露一秋肥。萧条返舍馀长剑，潦倒干人失布衣。寄语江间渔父好，白鸥无食向君飞。
九日舟经清远峡登高有作 其四,明末清初,屈大均,登高且喜傍乡关，慷慨能销壮士颜。四海龙蛇悲已尽，一夫鸿鹄恨多闲。青年汗血龙媒蹀，白首衣裳雉子斑。膝下欢娱谁九日，黄花插满绿萱间。
自浈阳至穗城江行有作 其一,明末清初,屈大均,欲雨空蒙翠益深，秋光不逐夕阳沉。虚无树影迷烟棹，幽咽猿声和水琴。石叠青螺全作髻，峰抽碧玉半成簪。谽谺洞口云争吐，湿尽衣裘冷不禁。
自浈阳至穗城江行有作 其二,明末清初,屈大均,拂窗飞过一峰峰，翠黛含烟落几重。崩石影摇三峡栈，瀑泉声乱半天钟。光分明月怜空水，色染清霜爱紫茸。更好秋花黄菊似，屏风点缀锦云浓。
自浈阳至穗城江行有作 其三,明末清初,屈大均,削出青天石更青，箨龙无数在空冥。儿孙大小分乔岳，掌拇东西擘巨灵。峡口并吞三水灌，云门开阖一峰屏。丹厓翠壁题将遍，欲就飞来结一亭。
自浈阳至穗城江行有作 其四,明末清初,屈大均,舟穿滩峡尽含悽，夹岸巉岩石路迷。匍匐千夫牵绝壁，纷纷百丈出飞梯。垂堂处处惊淫预，吹笛年年怨武溪。懒学芙蓉长取醉，愁心已似太常泥。
自浈阳至穗城江行有作 其五,明末清初,屈大均,摇落江潭日已孤，萧萧短发似菰蒲。长临秋水光清浅，欲识新霜白有无。渐老英雄非好女，即成高尚是狂奴。芝华咀嚼应颐养，百岁孀慈掌上珠。
自浈阳至穗城江行有作 其六,明末清初,屈大均,故园萧索越台西，乞食艰难且杖藜。纸笔陶公愁稚子，衣裳孺仲愧贤妻。山花爱老多朱槿，水鸟催归更郁鸡。出峡不须还入峡，禺阳北路易栖栖。
自浈阳至穗城江行有作 其七,明末清初,屈大均,潮鸡催沓大江潮，未及天明放画桡。渔艇已随沙雁引，戍亭犹苦水犀招。霜欺枫叶偏难落，雪作芦花更不消。风露有馀蝉易醉，一声人外日萧萧。
自浈阳至穗城江行有作 其八,明末清初,屈大均,江天尽作荔支围，黑叶千村映翠微。烽火亦教榕树似，珊瑚不道木棉非。门临古渡多渔户，坐倚阴厓有钓矶。西浦邅回难即到，乡心休逐片帆飞。
自浈阳至穗城江行有作 其九,明末清初,屈大均,咫尺江关不到家，吹帆无那海风斜。浮沉已苦鸬鹚石，清浅兼愁茉莉沙。裘典鹔鹴因卓氏，钗馀翡翠似秦嘉。无金取酒空归去，四壁萧条未有涯。
六月十五夕就树轩玩月,明末清初,屈大均,未秋先已作秋光，解为炎天散早凉。花外尚馀银汉浅，镜中那有碧空长。虚无玉笛风何处，滴沥罗衣露未央。清绝郡斋林壑似，庾公留客有胡床。
赠徐顺德,明末清初,屈大均,大令仁风扇海涛，凤城沐浴尽恩膏。汉京政事三河美，徐氏辞章六代高。卧阁莺声连小苑，讼庭草色接平皋。四明狂客风流在，肯为青莲解佩刀。
过尹氏木兰堂咏木兰 其一,明末清初,屈大均,兰身岂是如来后，金粟芬芳绝有名。五叶花多三叶少，一枝珠熟两枝生。坠来膏露甘谁似，薰得笺香气更清。旧种四株今老大，知君世泽有馀荣。
过尹氏木兰堂咏木兰 其二,明末清初,屈大均,骚人爱饮瀼瀼露，祗向木兰枝上枝。花细不嫌鱼子似，丹多正掷黍珠时。朱明独占馨香绝，黄熟相逢臭味宜。嗟尔先公能植此，几家乔木得如斯。
过梁馀仲池亭赋赠,明末清初,屈大均,池开尽养右军鹅，真草朝朝墨几螺。少日悔教团扇贵，暮年知厌练裙多。蝉吟未必无心甚，龙听其如有角何。新作园林娱白首，梅花一树最婆娑。
寿端州太守,明末清初,屈大均,峡东牂江更不开，七峰回合即崧台。使君一作诸侯长，令望频高九郡来。南越只今憔悴甚，西秦自昔霸王才。祝公眉寿如豳雅，膏雨多于春酒杯。
东越抚军寿词 其一,明末清初,屈大均,百蛮歌舞我公来，献岁椒觞接寿杯。元老天归南极老，春台人望越王台。木棉花吐千枝笔，明月珠生九孔胎。岭海旧称丰丽地，只今憔悴仗云雷。
东越抚军寿词 其二,明末清初,屈大均,惊春宫柳发新年，嘉庆人趋节钺前。岂有元公非吐握，自来山甫此蕃宣。天开草昧先雷雨，日出光华带水烟。鸣鸟海隅应不少，因欢平格舞翩翩。
卫广文以荔支诗见示赋此奉酬并以为寿,明末清初,屈大均,汉时王逸推能赋，君复风华似叔师。甘液含消中圣后，香琼饵罢得仙时。兰陵祭酒何曾老，天禄传经亦未迟。首夏清和看欲近，先红犀角望新辞。
寿东莞杜明府母李太夫人,明末清初,屈大均,先公温润秦君子，令嗣循良汉大夫。八座起居房氏有，五经传授孟家无。侯多膏泽从王母，人祝期颐似鲍姑。邑近罗浮仙药满，端阳先献石菖蒲。
读荆轲传作六首 其一,明末清初,屈大均,置酒华阳曲未终，美人奇马玉盘中。何须匕首劳神勇，更使将军作鬼雄。一自悲风生易水，千秋白日贯长虹。殷勤倘用荆卿将，自可威加督亢东。
读荆轲传作六首 其二,明末清初,屈大均,田光鞠武总谋臣，计失须臾欲劫秦。岂有精灵归匕首，空令哀怨断龙唇。萧萧风起冲冠发，飒飒云吹首路尘。自此悲歌燕市绝，屠沽无复报恩人。
读荆轲传作六首 其三,明末清初,屈大均,读书击剑未蹉跎，儒雅偏于慷慨多。岂有先生非乐毅，何曾太子识荆轲。燕风已起离骚赋，楚调如追易水歌。壮士至今犹发指，寇雠长枕报秦戈。
读荆轲传作六首 其四,明末清初,屈大均,平生剑术未曾疏，况是深沉解好书。盖聂相期知不可，渐离同去因何如。六王有恨惟铜柱，一擿无成更副车。可惜汉家需佐命，英雄未得少踟蹰。
读荆轲传作六首 其五,明末清初,屈大均,多事田光苦殉名，匆匆伏剑激荆卿。英雄不肯言成败，节侠何知有死生。皆白衣冠持大斗，尽冲毛发上长缨。离觞未半驱车去，风叶哀含变征声。
读荆轲传作六首 其六,明末清初,屈大均,无端委肉虎狼秦，炉炭鸿毛枉苦辛。匕首从容非刺客，屏风超越是姬人。舞阳图奏应辞殿，宋意歌残早湿巾。淡淡寒波含涕泪，随风一半逐车轮。
送王处士灵柩归祔锡山先茔 其一,明末清初,屈大均,素冠相送出梅关，反葬东吴有故山。死友谁将平子去，孤儿自载伯鸾还。沙床散发风流甚，麈尾成松日夕闲。我尚为人争便得，幅巾追逐白杨间。
送王处士灵柩归祔锡山先茔 其二,明末清初,屈大均,沈湎何曾日举杯，殷勤荷锸越王台。疏狂岂必青蝇吊，卑湿何劳子服来。夷惠半生虚白首，彭殇一笑总黄埃。文章速朽都无恨，化作瑶葩亦见才。
送王处士灵柩归祔锡山先茔 其三,明末清初,屈大均,瘗尔衣冠在玉峰，风云惨淡待相从。青莲岂可为金粟，黄石还应作赤松。情尽英雄虽羽化，身高神智未龙钟。棺中尧典无长夜，旸谷氤氲接二禺。
送王处士灵柩归祔锡山先茔 其四,明末清初,屈大均,明年宿草惠泉东，怅望松楸白露中。咫尺要离吴烈士，参差樗里汉行宫。鱼灯亘古精灵接，麦饭先人伏腊同。含笑九原长已矣，渊冰孝子一身终。
雨后代泛亭望湖,明末清初,屈大均,雨过湖光飞满城，一亭含吐尽青冥。浮沉半逐罗浮影，喷薄全开瀑布屏。白鹭祗同渔父冷，芙蓉多为使君馨。荷钱买得鸳鸯否，羡杀双双锦绣翎。
送荔枝与友人,明末清初,屈大均,荔枝花烂因多雨，今岁荒园结实稀。喜得丁香千颗熟，惭分红翠一朝肥。甜心岂有琼浆似，入掌方知火齐飞。欲得君裁王逸赋，故将焦核博珠玑。
城阙,明末清初,屈大均,城阙横开石室前，神华光复祗三年。治安书上人方少，讽谏诗成世未传。燕麦自嫌啼妇女，乌弓谁忍哭神仙。白头野史忧零落，掇拾残灰入简编。
筒书得蝴蝶半翅,明末清初,屈大均,羽化何年入紫虚，犹残半翅在山书。生无金粉依香国，死有精华托白鱼。三食已空仙字画，一丝犹罥锦裙裾。逍遥自古须无待，鹏鴳谁言我不如。
五色鹦鹉,明末清初,屈大均,来自扶南胜陇西，勤教红豆饲中闺。定知片羽千金准，况复诸雏五色齐。莱氏衣裁蝴蝶子，麻姑裙化凤凰妻。翩翩文采人多妒，安得归飞丹穴栖。
明妃庙 其一,明末清初,屈大均,明妃祠枕楚江沙，万壑群山夹道斜。明月尚悬香水镜，芙蓉早堕玉门笳。羞同公主随胡俗，幸似阏氏在汉家。终古秭归哀怨地，杜鹃声里有琵琶。
明妃庙 其二,明末清初,屈大均,香火凄凉带夕曛，明妃村口大江分。紫台环佩依神女，黄鹄精魂逐细君。易托春心惟碧草，难消杀气是黄云。家邻屈宋风流似，怨曲遗音满水濆。
明妃庙 其三,明末清初,屈大均,红颜亦可映中华，诏赐单于出内家。为汉自应高俎豆，宁胡岂敢惜风沙。香溪夜夜长无月，紫塞年年始有花。多少落梅悲粪土，无情最是大胡笳。
明妃庙 其四,明末清初,屈大均,野庙空林宿鹭群，山花和泪落纷纷。无穷翁主成青草，有恨瑶姬化彩云。清似苧萝溪荡漾，香连巫峡雨氤氲。只今流落龙荒客，未嫁呼韩已似君。
陈君寿词,明末清初,屈大均,初岁青阳值令辰，寿杯香杂翠盘辛。文鸾吐绶娱晴日，玉树扬葩媚早春。白首长令天乐好，红颜更与物华新。水头高筑琴书馆，慈慈枝枝见竹筠。
寿水部太翁,明末清初,屈大均,水部风流动禁闱，衮衣持作老莱衣。天将一老留东海，国有孤臣在少微。羽客罗浮来凤子，仙书林屋得龙威。退朝清兴多丝竹，一一笙诗奏不违。
归宗寺,明末清初,屈大均,幽居最爱归宗寺，胜甲江西山水兼。已有砚池邀逸少，还馀醉石卧陶潜。六朝烟雾含珠塔，四壁风雷捲玉帘。况是鸾溪春正暖，飞花送酒舞前檐。
送张子之山西,明末清初,屈大均,鞍马无从返故园，心随春草送王孙。去从太岳穿西岳，来自龙门出孟门。散带仙人姑射馆，题诗玉女洗头盆。秋深待我中条曲，共听疏钟与暮猿。
燕台秋日别缪天自之雁门,明末清初,屈大均,燕台秋色晚来多，一片边鸿拂雨过。双阙芙蓉开叠嶂，九门榆柳落长河。离人衣袂从军泪，小妇琵琶出塞歌。况是黄云千里蔽，故园蕙草总如何。
燕中眺望,明末清初,屈大均,太行千里削芙蓉，环绕渔阳紫翠重。雪尽黄河吞碣石，云开北阙枕居庸。鸿濛一气通群帝，寂寞诸陵锁万松。设险只教回纥笑，蓟门原不是尧封。
黄河,明末清初,屈大均,黄河万里贯长城，势落龙门太华倾。一自鸿濛开大禹，至今形胜壮神京。中华事去因潼谷，朔漠人归为柳营。天意不怜司马苦，频将风雨丧佳兵。
望晋恭王园,明末清初,屈大均,襟带河汾玉殿长，一朝弓剑委秋霜。将军死战哀宁武，帝子生降恨晋阳。马首关山空落日，城中歌吹罢清商。悲风处处吹松柏，谁到并州不断肠。
早发大同作,明末清初,屈大均,鸡鸣人起大同城，笳鼓凄凄出塞声。青冢风高貂不暖，白河霜滑马难行。髡钳昔日图成事，沟壑今朝欲殉名。枉历三关征战地，无繇一奋曼胡缨。
阳方口,明末清初,屈大均,三关要害是阳方，往日旌旗夹道旁。宁武将军能报国，云中壮士不勤王。秦城北走阴山尽，晋水东穿紫塞长。晾马台前多返照，行人怅望欲沾裳。
章台,明末清初,屈大均,年来无泪洒干戈，游戏章台日日过。喜与佳人驰宝马，愁将壮士挽天河。五陵日落牛羊乱，三辅秋高鼓角多。慷慨不知时命薄，醉中梁父又悲歌。
西来,明末清初,屈大均,西来天险自昆仑，登岳方知白帝尊。岂有巨灵开太华，繇来神禹凿龙门。潼关战后金汤尽，蒲阪秋来杀气昏。愁绝两河诸父老，岁时空礼督师魂。
华阴赠蔺生,明末清初,屈大均,爱尔秦云似美人，朝朝光映华山春。青天尽是芙蓉削，白首长为玉女邻。永日一觞消世事，平生双剑结交亲。玉泉如酒吾将老，不恨飘零折角巾。
荆南归兴,明末清初,屈大均,牢落风尘一蒯缑，荆南空上仲宣楼。家贫岂是无长策，亲老那堪更远游。巫峡啼猿惊旅梦，洞庭飞雁引乡愁。英雄不是为人子，处处沙场作首丘。
寄从兄贲士员外,明末清初,屈大均,万里黄云接楚天，愁君匹马战场边。将归故国无乔木，欲住春山有杜鹃。绝袂空伤慈母意，采薇谁和寡兄篇。金沙江水知难渡，未得从亡人瘴烟。
归至江东柬方丈尔止,明末清初,屈大均,今代文章在少微，柴桑以后似君稀。相逢洗药青溪去，正见衔鱼白鸟飞。尔向南朝作耆旧，予辞西岳为庭闱。好将竹叶除华发，莫倚台城送夕晖。
南镇,明末清初,屈大均,稽山形胜配朱天，汉帝登坛肃豆笾。玉笥宫藏神禹简，香炉峰拒祖龙鞭。风云有气生潭口，虎豹无声立洞前。十道河山劳作镇，更扶黄屋斗牛边。
逢日者周生赋,明末清初,屈大均,知子青囊有妙篇，升沉一为决皇天。庄生未试屠龙技，蔡泽犹逻跃马年。湖上蝉声催落照，雨中草色染轻烟。离情直与长江水，送至梅花大庾边。
何仙姑坛作 其一,明末清初,屈大均,咫尺春冈接凤台，朱明门户井中开。金精不使吴王得，云母难贻葛令来。帝赐霞衣留洞府，人传玉舄在莓苔。绿珠艳曲先南越，争似仙灵更有才。
何仙姑坛作 其二,明末清初,屈大均,少小长桑梦里逢，天花鍊就不乘龙。飞过海上麻姑石，化作云边玉女峰。井有寒浆如太华，冈馀红雪似芙蓉。鲍家尚尔婚勾漏，仙李多情笑彼秾。
榴花村吊宋义士熊将军飞 其一,明末清初,屈大均,东官自是英雄地，熊氏将军首建威。血溅单于边草湿，魂随少帝海天飞。花溪阴雨闻金鼓，玉峤春风长蕨薇。一片战场当县出，至今人士重无衣。
榴花村吊宋义士熊将军飞 其二,明末清初,屈大均,书生此日思酣战，男子繇来举大名。不是将军起铜柱，谁令丞相有金城。十年缟素君王泪，一片壶浆士女情。血染榴花红不尽，溪流时作断肠声。
榴花村吊宋义士熊将军飞 其三,明末清初,屈大均,匹马当关杀气秋，雷霆一战复炎州。功如东莞难封伯，节似增城未赠侯。碧甲潮来惊日月，黄旗云起接罗浮。同时亦有将军许，白首横戈涕泗流。
恭谒三大忠祠 其一,明末清初,屈大均,宋代江山今已非，海门阴雨见龙旂。中华此度君臣尽，万国何年玉帛归。地有三公为岳渎，天馀一客在芝薇。南园俎豆凄凉甚，欲识忠魂是落晖。
恭谒三大忠祠 其二,明末清初,屈大均,祠堂寂寞越城边，一片风吹绿草烟。词客旧多亡国恨，骚人今有礼魂篇。将军力向天风尽，丞相心为海日悬。羡绝当年孙典籍，太平先在圣人前。
春日登粤王台作,明末清初,屈大均,朝汉而今事未非，蒲桃宫锦奉恩晖。书生有策除黄屋，帝子无心出绛衣。春色早将兵气散，南天先见翠华飞。台边一路通京阙，肯使云山尚采薇。
寿前刺史彭君,明末清初,屈大均,望汉台临百粤雄，苍茫秋色似云中。红旗晚闪三城日，画角寒吹万马风。太守声华高武库，将军礼数起文翁。铙歌为尔千金寿，醉倒天南紫菊丛。
送人之塞上,明末清初,屈大均,翩翩裘马走卢奴，卧遍燕姬春酒垆。射猎不须留白羽，关山一任塞飞狐。枌榆岂必江南好，鸿鹄繇来垄上无。雨雪霏霏怜岁暮，英雄泪尽紫驼酥。
送任给谏,明末清初,屈大均,娄江为政本神明，画省封章复有声。北爱金河霜易肃，南愁珠浦水难清。鸾皇好作天喉舌，兰芷无忘客姓名。惜别樽前多慷慨，紫骝嘶断五仙城。
赠张子新婚,明末清初,屈大均,增城往日建功勋，一片丹心照塞云。有弟共麾铜马战，生儿同隶羽林军。鹡鸰原上今凭子，翡翠楼中正遇君。珍重将雏歌一曲，异时茅土待重分。
阳春道中,明末清初,屈大均,参差石笋插天长，翠壁丹崖映夕阳。雨过白云如瀑布，春来江水没鱼梁。人家多养珊瑚鸟，市口惟闻茉莉香。白口能歌徭女好，风流不似野鸳鸯。
和刘六茹登华 其一,明末清初,屈大均,天边双华郁嵯峨，万仞丹梯挂女萝。太乙池中浮皎月，仙人掌上泻黄河。心悲角里芝华少，泪洒宗周麦秀多。席捲三秦非此日，留侯画策已蹉跎。
和刘六茹登华 其二,明末清初,屈大均,浩荡松声满太虚，凌峰一把羽人裾。轩辕台迥风飘笛，玉女窗寒露滴书。秦地山河明月在，汉家宫阙白云馀。苏耽未肯乘鸾鹤，有母衡阳日倚闾。
墨台,明末清初,屈大均,九世商侯是墨台，盟津肯为武王来。千秋书弑堪为法，一代无臣正可哀。滦水风悲孤竹里，首阳云掩采薇台。黄农虞夏归无处，多事天生十乱才。
范蠡,明末清初,屈大均,浮海鸱夷一棹多，飘然应自老烟波。身全岂合为齐相，赀累将无愧越娥。子死千金当市井，师遗一策是岩阿。会稽山下馀汤沐，士女犹传采葛歌。
豫让,明末清初,屈大均,豫子元非刺客人，青笄亦复识天伦。襄君未肯诛涂厕，国士繇来重漆身。三跃自应教出血，二心端欲愧为臣。悲风乱激汾桥水，长使行人泪满巾。
信陵君 其一,明末清初,屈大均,夷门一自请侯嬴，功业频垂盖代名。六国兵归公子将，诸侯客向信陵倾。秦来早有河沟患，汉过难忘俎豆情。毛薛复能令救魏，始知贤士贵逢迎。
信陵君 其二,明末清初,屈大均,函关西逐虎狼惊，反间频教事不成。六国安危公子在，三年荒宴大梁倾。难忘晋鄙犹多客，末斩蒙骜更进兵。合从自能存社稷，不须贤佐得阿衡。
虞卿,明末清初,屈大均,蹑屩邯郸路未迷，频捐万户去栖栖。知人未得逢无忌，急士终难救魏齐。穷有春秋犹可见，愁因公子不须啼。艰难空使侯嬴惜，白首无归肯向西。
聂政,明末清初,屈大均,鼓刀难隐姓名深，车骑何来知己心。仲子殷勤能具酒，夫人粗粝敢辞金。直诛韩相惊雄剑，不使秦王待雅琴。有姊悲哀频殉义，岂须皮面向刀砧。
鲁仲连 其一,明末清初,屈大均,先生玉貌岂求人，一笑全周四十春。飞兔只应向东海，贪狼那肯帝西秦。三公不易惟贫贱，百世堪师是隐沦。此日鲍焦方抱木，非时难保白云身。
鲁仲连 其二,明末清初,屈大均,名驹千里不能干，徐劫难将弟子看。不使田巴谈稷下，非关无忌救邯郸。山东一一知高节，海上翩翩有钓竿。俶傥只今思画策，布衣未信立功难。
伍子胥,明末清初,屈大均,箫声凄苦入吴来，隐忍能成报怨才。县目䱐门观寇入，为涛江上荡城开。越人白马何劳祭，范子鸱夷亦可哀。入郢便应频解印，姑胥那忍更迟回。
燕昭王 其一,明末清初,屈大均,燕昭信是霸王才，得士望诸自魏来。故鼎遂能归磨室，黄金不枉筑宁台。七雄独尔为宗国，一战还堪振有邰。谁肯千金市骏骨，功名真自郭生开。
燕昭王 其二,明末清初,屈大均,君臣甘苦总相同，二十馀年旦暮中。汤武仁声虽未洽，春秋义战此为雄。王前久已无师友，天定那能善始终。三代至今人物少，乐君真有卧龙风。
赵武灵王 其一,明末清初,屈大均,梦里琴声得孟姚，英雄此劫恨难消。美人一入吴娃馆，公子频从主父朝。西上黄华河活活，北穷大漠草萧萧。云中有路堪南袭，长使秦人气不骄。
赵武灵王 其二,明末清初,屈大均,四战功高屡致兵，河西攘地出长城。招来骑射三胡丧，驰入咸关六国惊。上帝若能怜简子，美人何得与娃嬴。英雄自作沙丘祸，霸业伤心竟不成。
荆轲,明末清初,屈大均,当年神勇是荆卿，市上悲歌最有情。岂必英雄工剑术，未应生劫待琴声。从容不俟兰池客，慷慨空偕竖子行。枉使秋风吹易水，白冠相送泪沾缨。
蔺相如,明末清初,屈大均,鼓瑟邯郸最有名，秦王亦为奏秦声。九宾未礼阴怀璧，五步何劳盛设兵。御史直书真勇气，将军多让岂私情。雌雄不滞谁能似，心折风流是长卿。
宋武帝,明末清初,屈大均,司马本为神汉贼，寄奴真是楚元孙。中兴自可为昭烈，薄伐曾经至太原。九世深雠虽已复，千年正统未能存。刘何倘识春秋义，应向君王拜手言。
吕不韦,明末清初,屈大均,休言仲父更何亲，自是西皇太上身。阳翟千金方返楚，邯郸一女已亡秦。春秋有作归商贾，宾客相将盗圣人。风俗至今倡乐盛，史公何忍记桐轮。
李广,明末清初,屈大均,秋风吹老北平城，飞将增人慷慨情。长臂双如猿有势，大黄一发虎无声。陇西风节羞降敌，武帝思私悔请行。一石自从深饮羽，至今雕鹗过犹惊。
和人谒昭烈惠陵,明末清初,屈大均,永安宫里悔征吴，国贼繇来是赤乌。三国新书尊季汉，千秋正朔在成都。园陵寂寞珠丘似，弓剑凄凉玉垒孤。自古重华多野死，锦江流恨亦苍梧。
和卧龙冈,明末清初,屈大均,星落频惊五丈原，天心岂欲汉犹存。伏龙一识三分帝，雄雉重飞九世孙。遂使中原归蜀国，长留正统在夔门。平冈咫尺传高卧，枫叶离离满泪痕。
和人岳王墓,明末清初,屈大均,鄂王坟上哭南朝，声落钱塘作暮潮。鸱革有膏成碧玉，蜀镂无气上丹霄。松楸亦向黄龙指，风雨难将白马招。今日却思和议好，沙场不恨失嫖姚。
和人巫峡中望十二峰之作,明末清初,屈大均,十二峰横彩翠长，含情不忍上高唐。朝云终古疑神女，暮雨何年惑楚王。南国荒淫多梦寐，骚人讽谏有辞章。兰荪亦爱风流地，茎叶青青不断香。
和人河西开府新移肃藩废邸之作,明末清初,屈大均,河西幕府朔方开，节钺新移肃邸来。木叶声悲兜勒曲，穹闾气暗赫连台。诸王河间多为善，一代淮南更有才。最是云中鸡犬好，不惊鸣镝向龙堆。
和友人朝天官之作,明末清初,屈大均,冶城宫殿旧朝天，剑佩千官肃几筵。自举玉衣当九庙，人疑银海在三泉。騊駼卧处边云满，苜蓿开时战血鲜。雷雨不容酥酪奠，神灵咫尺寝园边。
和李生与客上庐山之作,明末清初,屈大均,三叠泉门是玉川，开当大月翠微边。老人五作奇峰立，居士双从醉石眠。污地松黄香满帚，穿苔竹笋小成鞭。楼窗面面吞彭蠡，啸落天风万壑传。
绿珠井 其一,明末清初,屈大均,懊侬曾照井泉清，一代红颜水底明。丝布正愁穿指涩，花裙频使坠楼轻。翾风枉作房中老，王氏虚为粪土英。白首同归有才子，当时金谷总多情。
绿珠井 其二,明末清初,屈大均,寒泉终古白粼粼，饮水能令出丽人。梁女自归金谷日，蛮花都让绿萝春。长为石氏千秋事，未死真珠十斛身。吹笛当时多弟子，有谁相殉落花尘。
江上逢郑翰林因联舟同上端州赋赠 其一,明末清初,屈大均,紫洞江干邂逅时，兰桡相逐去迟迟。空天忽接高鸿影，光露初含蔓草姿。乌鸟终怀南海日，鸾皇频别未央枝。从来太史多风雅，肯向乡邦采楚辞。
江上逢郑翰林因联舟同上端州赋赠 其二,明末清初,屈大均,江头忽作连枝会，两两舟中有雁行。藉地正怜春草软，扬帆更喜海风长。康成羽翼先三始，南屈渊流复九章。西溯牂牁连日夕，嘉鱼寄酒待同尝。
舟经金利作,明末清初,屈大均,金利墟边首夏时，家家蛮布有蕉丝。木棉花尽犹无叶，榕树根多复作枝。西水正愁双峡急，东风莫使片帆迟。鹧鸪本是催归鸟，啼遍春山人未知。
入端溪,明末清初,屈大均,卧入春溪万树烟，峡门一半掩云边。水帘影落羚羊乱，山黛光含石妇妍。笳咽天风悲处处，马肥江草恨年年。黄鱼大上无人见，渔父沧浪去渺然。
斑竹,明末清初,屈大均,斑竹枝枝拂暮烟，无情亦自泪痕鲜。美人渺渺江云外，亡国萋萋野草边。髻散不须悲堕马，魂归犹可化啼鹃。东风莫卷飞花片，留与愁人伴醉眠。
黄泉,明末清初,屈大均,黄泉沾洒泪纷纷，莞水榆林两细君。飞去无情双入月，归来有梦一行云。西天香药神仙夺，南海珰珠娣姒分。幸有怀中孩笑物，稚魂相伴在孤坟。
赠前端州张君,明末清初,屈大均,太守崧台振玉珂，端江一道满恩波。清凉尚有棠阴在，遗佚其如柳下何。楚雾沾濡愁日少，秦风慷慨感秋多。哲兄勋业河西盛，归听甘州啖紫驼。
魏少府自惠阳移摄端州赠之,明末清初,屈大均,丰湖绝似镜湖开，秀色全当郡阁来。露冕未曾经象岭，冰壶又复向崧台。股肱南越难高卧，膏润炎天易见才。廉似孟尝谁不羡，瑞溪今亦有珠胎。
登阅江楼有感 其一,明末清初,屈大均,崧台百尺俯沧波，上有飞楼复道多。万嶂高从窗口出，千帆低向槛前过。山川此日无铜界，城阙当年满玉珂。西望苍梧烟雨暗，重华有泪在牂牁。
登阅江楼有感 其二,明末清初,屈大均,四楼合作一楼开，势截牂牁万里来。万岁树存惟桂树，千秋台起是崧台。来朝玉辇黄龙出，去逐金笳白马哀。御气至今三峡在，七星员屋即蓬莱。
友人见惠端州锦石俾为琴台之用赋答,明末清初,屈大均,相贻片石自羚羊，四尺裁同凤嗉长。作案真宜青玉好，为屏不用锦云张。清音易取空如水，素手难留冻似霜。去岁猪肝纯紫砚，一齐珍重在书床。
七星岩作,明末清初,屈大均,乳窦玲珑处处开，空中无日不生雷。七峰婉转如珠斗，一水浮沉有玉杯。风雨东西分洞出，云霞日夕满城来。华不爱向湖中注，鼓棹教人日溯洄。
片片,明末清初,屈大均,片片渔帆带夕阳，暮来无处不鸣榔。江心一道潮痕白，山外千重雨气黄。荃袷新披犹觉冷，鲥鱼多食不闻香。荔枝四月催教熟，多谢蝉声为我长。
江上新晴有作,明末清初,屈大均,青山雨过片云馀，水气空濛望若虚。峰似乱流争出峡，地当西潦半成渠。荔花多酿春州蜜，榕子初肥汇口鱼。白鹭心闲真愧汝，经营端为古人书。
题束江亭,明末清初,屈大均,羚羊峡口万峰屯，矗矗山亭势并尊。鸟道平来宜百丈，牂江砥去亦三门。泉声处处如啼鸟，竹影枝枝有坠猿。古寺无人长寂历，石头清坐欲忘言。
灵山寺作,明末清初,屈大均,野寺何年辟翠微，松门隐映在烟霏。声摇三峡双钟度，势截千峰一塔飞。水长鱼花随电出，山寒兔子得霜肥。鸣鸡夜半催潮上，渔父相将一棹归。
灵山寺作 其十二,明末清初,屈大均,十二峰峦望不分，美人终古梦氤氲。飞归不复同青鸟，化去繇来是片云。天上玉棺频自举，人间瑶瑟更谁闻。哀蝉落叶年年思，涕泪徒沾蛱蝶裙。
喜族兄修古远归 其一,明末清初,屈大均,幽燕为客及秋还，门对鹅潭有故山。黄发正愁诸从少，白衣犹得一人闲。书成士女师鸾势，酒熟仙灵与玉颜。自此乡园休更别，荆花一树日同攀。
喜族兄修古远归 其二,明末清初,屈大均,膝下文章雉子分，白鹅潭上写鹅群。东西水作双飞瀑，大小山成一白云。楚国王孙多陫恻，灵洲佳气未氤氲。离骚不忍言家学，泪洒湘累杜若薰。
归舟赋赠柴子,明末清初,屈大均,风信东边见破篷，移舟深入蓼花丛。雷声隐隐黄霞外，日色沉沉白雨中。山水有情娱我老，诗书无术救人穷。疏狂莫作诸侯客，鹦鹉才高命或同。
雨后,明末清初,屈大均,雨后江潮鼓大波，黄花鱼比白花多。罾门故截溪桥出，渔艇时穿海市过。鸂鶒已知无食好，鹧鸪其奈不归何。离枝渐熟休狼藉，酿酒持将养太和。
望端州郡楼有赋,明末清初,屈大均,郡治楼同五凤楼，当年玉辇此南游。无情太华空成冢，有恨金沙不覆舟。天上龙髯那可拾，日中乌羽讵多留。遗臣忍死存沟壑，泪洒风烟一片秋。
康州江上作,明末清初,屈大均,维舟一荐白蘋香，陆贾祠宫在晋康。锦石山开三峡峻，苴兰水落九江长。湘分大小黄鱼好，岩辩东西紫砚良。最羡寒蝉饮风露，家家人有绿天凉。
稚子,明末清初,屈大均,身并琴床渐欲高，摩挲髻子爱蒲桃。花篮香满鲜龙眼，绣袄寒生小凤毛。大帻只须逢帝子，多金何必与儿曹。葩经上口关雎熟，客至凭渠劝浊醪。
偶得一雌白兔有赋 其一,明末清初,屈大均,茕茕一兔自东西，欲舐雄毫不得齐。火伴谁知木兰女，故人应念窦玄妻。瑶光易得星精散，金色难从月魄栖。赤眼迷离休乱顾，深凭捣药就刀圭。
偶得一雌白兔有赋 其二,明末清初,屈大均,雄去其如扑朔何，伤心东郭独离罗。为丹自可来神女，出月谁教别素娥。食向儿童蕉叶嫩，栖当帘幕桂华多。虾蟆共作高堂药，白玉柈香养太和。
送人自楚之蜀,明末清初,屈大均,江帆此去莫沾裳，兰杜多情为尔香。神女风流满巫峡，骚人汤沐在潇湘。东西汉水巴陵大，朝暮猿声白帝长。辞赋最宜秋气早，不妨哀怨尽清商。
吊雪庵和上,明末清初,屈大均,一叶离骚酒一杯，滩声空助故臣哀。金川自逐鱼衣去，玉殿谁教燕子来。一姓终怀亡国恨，三仁难得遁荒才。君臣泪滴袈裟湿，怅望台城日几回。
送人自归州入蜀,明末清初,屈大均,空舲最险复兵书，白狗黄牛尽不如。二峡已愁朝暮上，三巴惟见水云馀。哀猿生长悲秋地，落木飘萧入蜀初。多作竹枝供起汕，西陵春暖正多鱼。
绿牡丹,明末清初,屈大均,绝代名葩雒下无，香分螺黛十眉图。花中不辩来么凤，叶底多疑是绿珠。罗袖浅将苔色染，玉盘寒爱露华濡。姚黄莫即愁为里，青帝思光此独殊。
孝妇吟,明末清初,屈大均,凝脂两度血花开，持作羹汤各满杯。阿父岂须尝药去，慈姑频见返魂来。迎刀片片何曾痛，上箸丝丝未忍催。仁孝只今馀赵妇，谁操彤管不含哀。
涿州,明末清初,屈大均,君臣此地得相从，王气初盘涿鹿重。箨作长冠惊赤帝，桑如楼子兆飞龙。汉家终始惟南郑，天胄神明是大宗。谁使高光还血食，更怜诸葛最温恭。
和人途次永平之作,明末清初,屈大均,曰暮卢龙暂解鞍，霜风最苦北平寒。重关自古分辽蓟，二水从兹合漆滦。孤竹千家当市口，虎头一石在城端。重鱼味美羊酥嫩，醉听边歌至夜阑。
和柏林吊古,明末清初,屈大均,斜阳系马柏林松，酹酒当年独眼龙。国建沙陀功最大，年称天祐礼还恭。复唐岂可欺天下，继统何曾出大宗。此日诸侯谁赐姓，故应龟鉴守藩封。
梅花岭,明末清初,屈大均,墓林犹见阵云屯，丞相衣冠尺土尊。自丧兴平无将帅，难归白下哭陵园。江都竟作鸿沟界，梅岭何殊百丈原。痛绝宁南频呕血，晋阳戈甲岂王敦。
赋寄富平李子,明末清初,屈大均,河华高居早有名，鹤书频使羽毛轻。三秦豪杰哀王猛，一代诗歌恨少卿。绝塞虽将黄鹄返，空山无复白云迎。鸳湖朱十嗟同汝，未嫁堂前已目成。
故人,明末清初,屈大均,故人鸾鹤枉同群，不作明妃只魏君。岂有襄士真好色，繇来神女爱行云。刀环婉转何须赠，陇水流离早已分。一夕绸缪悲嫁毕，瀼瀼零露满罗裙。
设帨,明末清初,屈大均,设帨佳辰事已终，年年七日泪含风。香奁百福馀人胜，綵缕千条是汉宫。暮作啼乌栖不暖，朝为行雨梦还空。泉台定识相加苦，沟水东西有日同。
莲叶,明末清初,屈大均,东西南北总田田，未作芙蓉已可怜。鱼戏不惊珠乱泻，人擎最爱月多圆。湘累水屋香谁似，越女罗裙色未鲜。玉溆金塘无阙处，花开一一故相穿。
忆与田李二君秋日宴集雁门有作,明末清初,屈大均,榆中欲往且回鞭，令节飞觞向朔天。黄菊未开重九后，清霜已落季秋前。纷纷翠袖筝琵咽，一一金盘雉兔鲜。两载边关多乐事，雄文独未勒燕然。
潖洲,明末清初,屈大均,潖洲一塔矗空冥，禾黍阴阴上翠屏。上渡潮声迎下渡，北亭帆影落南亭。林光晓带人烟白，草色秋含鬼火青。伪漠园陵谁踯躅，牛羊不使墓门扃。
自茭塘上珠江作,明末清初,屈大均,双飞玉塔截东流，势落扶胥控虎头。地有二门当大海，人无一剑起炎洲。楼船缥缈鳖身映，宫阙虚无蜃气浮。自古亡诸能助汉，固知遗烈在东瓯。
东皋别业旧址,明末清初,屈大均,渔艇犹穿玉带回，花湾不兄锦袍开。鸱夷有恨三江涌，杜宇无归百鸟哀。菰叶旧通浮岳井，蒲香今失鹤舒台。云淙亦是围棋墅，一代风流总草莱。
望黄布诸村,明末清初,屈大均,夹岸炊烟起夕林，荔枝红映白云深。帆樯渺渺长空影，鸡犬寥寥太古音。雨势东飞随白鹭，月华西上待青琴。蝉声何处含风露，夜夜凄清最有心。
日月二泉井,明末清初,屈大均,月泉西出日泉东，日月光生二井中。南海波潮从口上，朱明门户与心通。朝含真气知天一，夕有青光似碧空。汲取寒华供茗饮，仙人美禄此无穷。
答张桐君见题三闾书院之作 其一,明末清初,屈大均,桐君何事别桐庐，来问罗浮桂父居。岂有仙人还好剑，繇来高士不知书。青樽但使秋常满，白发从教日已疏。身是湘累憔悴种，忍将词赋送居诸。
答张桐君见题三闾书院之作 其二,明末清初,屈大均,珠江水似洞庭波，屈氏江边亦有沱。楚国王孙三户少，骚人弟子二京多。微词易托惟香草，白首难要是翠蛾。知命不嫌归汉晚，同君饮酒莫蹉跎。
新作箨冠有赋,明末清初,屈大均,秋风吹汝箨兮飞，拾向空林尚未稀。汉氏峨峨冠制在，湘灵点点泪痕非。坚贞更有龙钟节，肃爽偏宜凤葛衣。五岳真形当面面，簪来随意白云归。
赋为邵丈寿,明末清初,屈大均,朱公岂必定居陶，货殖无如涉海涛。澳口天开濠镜小，番船山涌荷兰高。老人玉角龙双尺，令子金华凤一毛。丹荔正多长命物，绥山不待取仙桃。
烛花,明末清初,屈大均,心华朵朵出空中，水火繇来一本同。菡萏双头香未发，珊瑚一岁色先红。频将蜡炬为仙种，多注兰膏作化工。留得春光到天晓，帘垂面面不通风。
送张秋官往游容县 其一,明末清初,屈大均,西上容江片席开，正逢西水白滇来。河山有恨频题赋，风雨无心亦告哀。剑在忍言亡国物，琴馀且尽故人杯。艰难此去因家食，陶令还能爱尔才。
送张秋官往游容县 其二,明末清初,屈大均,五十商瞿子亦迟，宜男且复种轩墀。无成未愧尸饔母，有道还寻鍊药师。中路黔阳辞主日，故人都峤罢官时。扁舟此去多惊喜，两鬓相看总已丝。
登岱 其一,明末清初,屈大均,盘盘石磴上高雯，白练吴阊望不分。尺寸便为天下雨，虚无总是岱宗云。西皇辇路诸峰在，东帝钟声万壑闻。四岳惟兹南面立，固知太皞是元君。
登岱 其二,明末清初,屈大均,鸿濛一气白天孙，日月双观各有门。万物尽从青帝出，诸峰都让丈人尊。松间风雨秦时响，石上烟萝汉代痕。最是白云多变怪，谁从触石见真源。
鲁宫 其一,明末清初,屈大均,兖州闻有鲁王宫，未毁灵光与汉同。可作东周惟曲阜，自来宗国是龟蒙。龙兴定在高皇后，日出尝瞻大海东。碧瓦雕甍劳父老，年年泪洒燕泥中。
鲁宫 其二,明末清初,屈大均,玉殿犹存泗水旁，何人海外尚从亡。难教会稽还尊鲁，未信沙陀肯立唐。诗在诸侯偏有颂，史书正月独知王。波臣有意存遗腹，会见朝宗是少康。
武侯故里,明末清初,屈大均,萧条故里在沂城，再造人高一代名。汉有兴王名士出，天因讨贼伏龙生。锦官虎据三分小，羽扇鹰扬六出轻。忠孝最光绵竹战，宗臣真不坠家声。
银山,明末清初,屈大均,银山拔地亦三峰，铁壁横天定万重。盗贼只能资大漠，貂珰那得与居庸。凄凉九塞风烟在，咫尺诸陵紫翠封。云似牛羊秋更起，笳吹不散满芙蓉。
赠郑山人入匡庐,明末清初,屈大均,九叠云屏一玉筇，天风吹汝上芙蓉。三梁几处成三石，五老何年化五峰。雨势将残犹落叶，泉声不断亦闻钟。湖光尽入含鄱口，月出偏宜紫翠重。
夜宿广州北郊作,明末清初,屈大均,松风一接梦魂清，夜久流泉渐有声。落叶飘萧如逐客，疏钟咫尺是寒城。身依豺虎因多难，地入鱼羊为少兵。古道呼銮人不到，青燐相照到天明。
石滩舟中眺望,明末清初,屈大均,东樵西望是南樵，四面芙蓉海上标。蜃气春晴多作市，鸡声夜静始催潮。离支十里云常暖，瀑布三秋雪不消。红翠相迎过洞口，寻仙且系木兰桡。
松柏,明末清初,屈大均,松柏平生耐岁寒，身存不敢怨艰难。斑衣楚国师莱子，皂帽辽东学幼安。孔雀珠毛忧雨湿，梅花玉骨畏霜残。枝枝不少笼葱竹，更向罗浮采钓竿。
从端州采砚归有作 其一,明末清初,屈大均,风帆朝别七星冈，路自羚羊向五羊。二水合为三水大，西江流比北江长。木棉树树如烽火，山雉飞飞过石梁。采得紫云东洞石，归来书案有辉光。
从端州采砚归有作 其二,明末清初,屈大均,万里江飞匹练过，小湘大路峡嵯峨。烟波疍女鸣榔少，风俗龙须织席多。翡翠墟边丛水带，芭蕉林外尽山螺。归舟此度欢无极，采得青花自烂柯。
学士泉,明末清初,屈大均,学士泉清胜十泉，氤氲微带越山烟。真茶泼去兰香发，活火烹来雪色鲜。天一真精成玉液，朱明灵气出花田。凌朝素绠思亲汲，汲取寒苹作酒先。
烹茶,明末清初,屈大均,故人天外意难忘，佳茗殷勤远寄将。庙后已多秋岕好，潜溪还有紫霞香。双泉适自空林出，一勺长含素月光。日夕著书饥渴甚，瓷杯擎处爱清凉。
赠王将军 其一,明末清初,屈大均,父子天南两伏波，自娱不复有臣佗。三车礼乐师儒将，一代诗书让雅歌。武库横开临碧海，文昌高坐逼银河。康侯介福因王母，蕃庶从今锡马多。
赠王将军 其二,明末清初,屈大均,旧著龙山大猎篇，名高十八冠军年。诸侯兵法归公子，两世彤弓得象贤。仁孝已堪图汉阁，安闲自可定蛮天。卑躬况复求岩穴，飞兔行应受玉鞭。
赠王将军 其三,明末清初,屈大均,文谟武烈早非常，秀出琅琊大道王。双植金标为彩笔，七腰银艾到炎方。遗书雅欲传先哲，绝学还思启大荒。元凯春秋多羽翼，为予裁定使成章。
端州道中望峡口积雪 其一,明末清初,屈大均,涨海冲寒片席斜，惊看积素乱朝霞。西风不为频飞叶，南雪何因亦作花。欲曙羚羊疑落月，初晴郁水失平沙。炎方天气年来异，梅蕊那能当物华。
端州道中望峡口积雪 其二,明末清初,屈大均,西上牂牁尽翠屏，峰回不见峡门青。初飞员屋多蛮雪，新聚牵牛有客星。白鹭暖交横浦口，嘉鱼寒出大湘亭。仙郎竞有阳春曲，声共渔歌入杳冥。
沥湖舟泛,明末清初,屈大均,峰势盘回北斗同，沥湖应与绛河通。兰桡曲曲穿岩口，石乳泠泠滴镜中。雁影尚留炎海雪，莺声不待落梅风。芙蓉只解窥渔父，苍翠沾衣影似空。
玉屏峰顶看梅,明末清初,屈大均,峰峰雪洗玉屏新，一树梅花未见人。疏影忽生明月夜，寒香先作白云春。盘盘风磴虚无外，落落烟松太古身。红翠啄开千万朵，冰姿未落已成尘。
呈韩宪副,明末清初,屈大均,牂牁一柱是崧台，文武声华宪府开。燕喜每期张仲饮，干旄先下彼姝来。羚羊东驻韩雍迹，锦石西封陆贾才。更为南交持雅颂，纵横玉尺奋高裁。
韩观察席上次韵赠吴湖州,明末清初,屈大均,翩翩旌节岭西年，宾客同临五岭烟。雪苑枚乘推祭酒，兰台平子正归田。三江暖爱初晴日，双峡寒惊欲雪天。蝴蝶文章君自足，休论孔雀有金钱。
汉关 其一,明末清初,屈大均,汉关南望泪痕滋，大小琵琶拨尽时。天子何须降黄鹄，单于只解爱阏氏。心同青草千年在，梦与香溪万里期。长使山川少颜色，明妃生处有馀悲。
汉关 其二,明末清初,屈大均,黄云不逐锦车还，望绝天南有汉关。青冢易成兰麝土，紫台难作苧萝山。空将春色归龙塞，岂有长城在玉颜。才似少卿人更恨，相逢无计与刀环。
早春宴集三闾书院即事,明末清初,屈大均,海岸犹馀积雪光，春寒绝不似炎方。莺声亦有江南好，梅蕊从无塞北香。五柳春秋空甲子，三闾歌舞是东皇。嘉辰宴会良难得，且共衔杯到夕阳。
答洪丈药倩过饮之作,明末清初,屈大均,白首天心恨见迟，空逢甲子上元时。愁当阴雨开红酒，喜得灵光共玉卮。士马只今无岛屿，春秋那得有华夷。羊裘莫厌霜华湿，会见春光满树枝。
和人北固山下作,明末清初,屈大均,垂竿四十九鲈鱼，北固山前我不如。花草无情先白下，江山有恨首南徐。金焦浩渺空天险，龙虎盘回岂帝居。最苦流莺催泪易，声声都是六朝馀。
答祁七苞孙 其一,明末清初,屈大均,山阴祁氏有遗忠，二六声名与父同。羝乳恨伊栖雪窖，凤毛馀尔在烟空。耶溪水浅难垂钓，射的山高且挂弓。词赋最能销壮志，未应花萼作文雄。
答祁七苞孙 其二,明末清初,屈大均,诸父高风我所师，名齐骠骑几人知。忠良子姓难无忝，少小英雄易有时。水爱苧萝能雪耻，山怜芝石解衔悲。兰亭往日同修禊，觞咏而今更有谁。
答祁七苞孙 其三,明末清初,屈大均,镜湖佳在镜湖桥，兰枻维时奏玉箫。东市虽然琴散绝，西秦尚未筑声消。能逢句践方君子，莫吊湘累只大招。慷慨肯教生白发，衔杯且趁落花朝。
答祁七苞孙 其四,明末清初,屈大均,寓山山上最高楼，兄弟频教剑舄留。不共辽东为白鹤，几从函谷作青牛。相逢雏凤惭耆旧，独似先臣爱远游。珠玉荷君频见赠，泪行重向锦笺流。
珠江春泛作,明末清初,屈大均,珠水烟波接海长，春潮微带落霞光。黄鱼日作三江雨，白鹭天留一片霜。洲爱琵琶风外语，沙怜茉莉月中香。斑枝况复红无数，一棹依依此夕阳。
至西宁下城峒奉访庞卯君五丈,明末清初,屈大均,老向泷西一角巾，畲田数亩自先臣。香粳亦用青枫染，玉馔惟将锦鲤陈。花以无名长在树，禽因有喜屡催人。鸡藤一一皆灵寿，杖到天边总是春。
悼马,明末清初,屈大均,与尔苍梧数溃围，艰难得逐大军归。金疮乍合频思战，画角才吹便欲飞。三岁龙驹方早壮，两年香稻亦偏肥。无端一蹶骁腾失，泪滴空鞍葬落晖。
平湖逢马培原给谏时给谏被沙门眼,明末清初,屈大均,平湖雨过白鸥飞，有客扁舟薄暮归。明月渐圆居士法，天花犹著比丘衣。湘累梦寐通瑶圃，梅福封章隔紫微。去国离家予亦久，相逢萧寺泪同挥。
送孟宫谕,明末清初,屈大均,宫谕朝从凤阁来，声华先满越王台。斑骓复作炎荒客，鸿鹄元称羽翼才。风雨罗浮离复合，晴明花蕊落还开。心随潮水殷勤甚，送到禺阳不忍回。
赠番禺明府,明末清初,屈大均,罗浮西麓是番禺，山势双蟠接海珠。仙令至今来葛氏，人家自昔在兰湖。持将瀑布为膏泽，更有离支入画图。重与炎洲添胜迹，沉香不使浦中无。
菊 其一,明末清初,屈大均,天留一本是纯黄，吐药偏宜十月霜。滋味总因秋后苦，分馨全以腊前香。怜生石上无肥土，恨种墙阴少太阳。白发孀慈勤灌溉，明年重九待浮觞。
菊 其二,明末清初,屈大均,岁岁迟开苦积阴，重阳不得逐登临。幽人岂可无甘节，芳草繇来有本心。老向炎天嫌雪少，寒成佳色喜霜深。东篱人去谁能采，汎酌秋英更鼓琴。
菊 其三,明末清初,屈大均,无多花蕊在篱东，不食愁将苦薏同。朵朵霜乾犹抱蒂，枝枝露湿已当丛。秋来栗里多佳日，岁晏陶公有素风。天为忘忧生此物，摘来休使酒樽空。
菊 其四,明末清初,屈大均,南村未有素心贤，闭户惟将醉石眠。孤影甚思名酒劝，白头微得好花怜。餐英一一兼寒叶，饮露依依似暮蝉。香人箪瓢霜气早，清斋不必露葵鲜。
菊 其五,明末清初,屈大均,几本萧疏出草间，清霜染得泪痕斑。犹嫌太白同衰鬓，且喜微红上老颜。尺寸培根终岁苦，东西乞种一身闲。乾来作枕图明目，细作真书写小山。
菊 其六,明末清初,屈大均,衰年服饵最相宜，甘苦惟应薏苡知。无酒易过重九日，有花难及肃霜时。香薰百草谁能似，根浸三泉更不移。长与青青沅澧者，春兰终古一相思。
菊 其七,明末清初,屈大均,二九人人望节花，那知真菊未英华。白衣自爱陶公酒，秋色谁争处士家。叶叶煎成油饼大，枝枝压得箨冠斜。阴威最喜佳名好，餐服功多胜海霞。
菊 其八,明末清初,屈大均,霜姿偏向岁寒新，早识秋荣绝胜春。三秀喜非秦代物，九华疑是晋时人。山妻丽草能为颂，野老金英解与邻。裛露不辞怀袖湿，仙灵教我纳朱唇。
芭蕉,明末清初,屈大均,孤心只在叶中央，一夕抽开二尺长。不雨寒声犹滴沥，无风疏影已清凉。全遮北郭芙蓉馆，半拂东邻薜荔墙。结就香牙甘美甚，霜时割得一梳黄。
菜 其一,明末清初,屈大均,瓜蔓初除菜甲香，花边小作数畦长。丈人筋力惟提瓮，稚子饥寒可代粮。阴爱绿葵含夕日，寒怜白薤负秋霜。山妻旨蓄惟蒲笋，笑共彫胡进北堂。
菜 其二,明末清初,屈大均,菘芥初生摘未稀，窥园不及下书帏。能知岁月惟青草，解读春秋有白衣。子母三冬瓜蒂苦，君臣一代蕨花肥。桔槔亦是忘机者，引得流泉下翠微。
菜 其三,明末清初,屈大均,园蔬自种向西畴，食肉无心作虎头。都尉牛羊终见辱，野人葵藿未忘忧。胡葱大叶穿沙早，越蕹长茎出水秋。未作老农先老圃，荷锄长得在罗浮。
菜 其四,明末清初,屈大均,户外开畦傍水云，儿童灌沃一筒分。断葱日日劳滂母，挑菜朝朝泣范君。葵叶滑甘双箸下，芥薹香辣四邻闻。明年春日春盘献，更有兰芝吐紫芬。
菜 其五,明末清初,屈大均,池塘风静水微波，野客朝朝负汲过。菡萏东西花叶满，茨菰十二子孙多。团团芋叶包青鲤，曲曲藤枝赶白鹅。更向浮田亲摘菜，不辞寒雨湿渔蓑。
菜 其六,明末清初,屈大均,老向丘园道未非，一生精力在芝薇。两收香稻烧畲熟，三剪青葱壅土肥。引水花边声细细，留云树底影微微。新蔬亦可充甘旨，绣佛堂前未敢违。
菜 其七,明末清初,屈大均,黄桑白柘绕蓬庐，每恨场师我不如。微菜春烹惟瓠叶，小鲜秋荐但鲈鱼。牛羊影乱天将暝，蟋蟀声寒岁欲除。闲学宪王图本草，赠人还有种葱书。
南海庙作 其一,明末清初,屈大均,金银宫阙映朝暾，火帝南兼水帝尊。万里朝宗来百谷，中华形势尽三门。云开帆席洋船过，月出楼台海市屯。元气茫茫全化水，不知天外有渔村。
南海庙作 其二,明末清初,屈大均,南越人祠尽祀融，章丘平处有行宫。三江水到扶胥大，万里天归涨海空。潮汐旧从狮口入，帆樯新与虎门通。天留一岛苍茫外，可惜田横事不终。
南海庙作 其三,明末清初,屈大均,扶桑影逐海云过，蜃物春来变怪多。日暖羊城来士女，月明龙户有笙歌。家家水帝祠南海，岁岁天朝使暹罗。汉将神灵铜鼓在，风吹音响满沧波。
寄怀王处士不庵,明末清初,屈大均,苦忆君公白发长，墙东依旧水云乡。汉家男子惟垂钓，楚国骚人正采芳。匏叶浮沉难涉水，菊华甘苦总含霜。何人再拜还床下，知己凋零在白杨。
怀桂林,明末清初,屈大均,太华儿孙在桂林，参天笋石总森森。东西柱向穿山出，左右江连峤水深。光禄堂前曾酌酒，伏波岩上复鸣琴。军书一卷留苔藓，他日思从洞口寻。
哭顾征君宁人 其一,明末清初,屈大均,幽燕久客似辽东，絮帽天寒苦朔风。飞兔有人还不帝，伏龙于尔独称公。白头无子遗书散，黄石多年故冢空。留得孝陵图记在，教人涕泪哭遗忠。
哭顾征君宁人 其二,明末清初,屈大均,昌平山水是天留，海岳朝宗此帝丘。一代无人知日月，诸陵有尔即春秋。书生得尽惟哀痛，故老难存苦白头。遗骨故应园下葬，年年天寿守松楸。
哭顾征君宁人 其三,明末清初,屈大均,招魂不返恨天涯，旅榇空归葬海沙。楚国两龚长不食，淮阳一老久无家。苍松岁晚孤生苦，白鹭天寒两鬓华。闻道五经多注释，不知谁为作侯芭。
哭顾征君宁人 其四,明末清初,屈大均,登高忆共雁门间，北望京华洒泪还。白马小儿犹汉殿，青牛老子已秦关。河声不解消长恨，山色惟知老玉颜。耆旧只今零落尽，北邙松柏为君攀。
为惠阳魏少府寿,明末清初,屈大均,司马停骖穗石边，丰湖未有主人贤。花中卧治兼三郡，海上行春又一天。浦爱沉香清有月，山怀象岭翠无烟。初冬已见南枝满，父老持将颂大年。
送典试刘工部,明末清初,屈大均,旌节翩翩向北还，茱萸家在第三湾。才同白雁来炎海，又逐红梅出庾关。得士多于珠子树，怀人更在石公山。天寒尊酒能相送，亦有罗阳一白鹇。
木末亭 其一,明末清初,屈大均,木末亭临万井中，遥遥正对孝陵宫。九原未肯成黄土，十族犹然吐白虹。自古以来无此死，教人不忍作愚忠。雨花台畔啼鹃满，血染蘼芜一片红。
木末亭 其二,明末清初,屈大均,想像忠魂在旧京，君臣自此益深情。佯狂岂是三仁志，哀痛犹传一代声。往日衣冠留木末，只今俎豆失江城。无多书种难留汝，恨绝兴王不爱名。
感事 其一,明末清初,屈大均,茫茫一岛是天留，父子经营作首丘。亮在自能存社稷，横来那得更王侯。君臣不肯归鱼腹，舟楫从教到石头。恨绝生降虚百战，桓文事业委东流。
感事 其二,明末清初,屈大均,堂搆徒劳四十春，虚无宫阙有金银。乾坤不没凭孤屿，日月长存赖一人。事败自应同正命，时危那得作遗臣。三千尚可收馀烬，力为亡诸更破秦。
感事 其三,明末清初,屈大均,神华缥缈蜃楼中，吐纳风涛有汉宫。一代波臣持日月，十年海外尽英雄。书王虚拟春秋事，窃帝难成割据功。五百岂关无死士，将军不欲令名终。
感事 其四,明末清初,屈大均,市井多年作隐沦，不须东海更逃秦。英雄自古元无主，华夏而今岂有人。憔悴空教渔父笑，佯狂合与酒徒亲。沧浪清绝无缨濯，散发风前重怆神。
两粤督府祝嘏词 其一,明末清初,屈大均,亚相宣威五岭来，东南天柱是崧台。和平自得康公寿，文武谁如吉甫才。去岁羚羊寒有雪，今年员屋暖多梅。嘉鱼又复期张仲，至日风光满玉杯。
两粤督府祝嘏词 其二,明末清初,屈大均,崧台此日即崧高，乔岳精灵在节旄。炎海一边消瘴疠，越裳三载息波涛。雍容师保惟周礼，羽翼春秋有楚骚。棠下人多春酒献，巡行召伯不辞劳。
两粤督府祝嘏词 其三,明末清初,屈大均,斧钺东临屡有年，蛮方人赖衮衣贤。不将南库归京阙，自作长城控海天。七朵芙蓉珠斗曲，一轮明镜玉台圆。无多香尉留州郡，尽沐清风岭峤边。
两粤督府祝嘏词 其四,明末清初,屈大均,马上黄门鼓吹多，行边两上极牂牁。交人竞拜双铜柱，客宿长依一玉珂。幕府琴弹槃木曲，门生笛奏武溪歌。军中尽识投壶礼，宴乐公堂满太和。
赠高第街邻人李叟,明末清初,屈大均,高第南临珠水滨，堂开与尔作芳邻。东家御史称寒铁，西舍仙儒是抱真。诗笔每争烽火树，棋枰多就落花茵。书楼月色微明夜，相照须君太乙身。
野菊 其一,明末清初,屈大均,野菊丛丛委道傍，花虽细朵亦芬芳。朝分蔓草惟零露，暮得空林是夕阳。佳色恨无彭泽见，落英疑有大夫香。生来苦薏谁能识，欲寄幽人隔水乡。
野菊 其二,明末清初,屈大均,重阳节后汝先寒，甘苦念霜满玉盘。岂必东篱方可采，未须南楚已堪餐。浮沉片片宜兰酒，黄白枝枝称箨冠。野外无人香更甚，移根休使近雕栏。
重至都虚观作 其一,明末清初,屈大均,石势盘回下翠微，峰峰有瀑似烟霏。参差古木穿松出，掩映寒花间叶飞。白发休教毛女笑，黄冠好逐羽人归。仙坛岁久无香火，欲扫莓苔恐湿衣。
重至都虚观作 其二,明末清初,屈大均,仙山镇日白云封，磴道依稀四百重。分去祗成双瀑布，合来元是一芙蓉。台边月作麻姑镜，洞口风为羽客钟。古观无人黄叶满，鹿麑行处有遗踪。
怀伟公,明末清初,屈大均,岁暮怜君匹马轻，干人未免仗才名。三丧何处求蒿里，十口无归在穗城。处处山川含剑气，年年市井有箫声。艰难我亦频为客，白首栖迟尚未成。
过西村访蒲衣子作,明末清初,屈大均,咫尺沙亭是故园，西村何必让南村。门生吹笛迎溪口，稚子舁篮出市门。翠羽最怜么凤小，苍鳞长识老龙尊。新诗一一忘忧物，不必兰房更树萱。
再赋老树篇为少参公寿,明末清初,屈大均,两世甘棠大叶榕，城边望似一峰峰。康公父子多阴雨，太华儿孙亦地宗。春酒人争持大斗，岁星天使在南禺。依依衮绣东山下，歌舞公归怅莫从。
闻观察公以暮春日与诸公为菖蒲涧之游赋此纪事并以为观察公寿,明末清初,屈大均,天南三月即清和，宪使相将散玉珂。秦代仙人瑶舄在，尧时春韭紫茸多。光辉饮御惟鱼脍，披拂风流有女萝。闻道长生须九节，不妨采采濯清波。
舟经晋康奉访州使君有作,明末清初,屈大均,大小湘流绕讼庭，使君日对数峰青。西将锦石为天柱，北倚香山作玉屏。白鹿春行蒲媪地，嘉鱼冬脍大中亭。舟过欲识神明守，未忍扬帆入杳冥。
忠养堂书怀 其一,明末清初,屈大均,无才不敢恨长贫，老大惟知与道亲。几杖高堂多古物，衣冠中土有遗人。碧梧早落过芳岁，黄菊迟开及好春。绕屋云山无路入，一家鸡犬自先秦。
忠养堂书怀 其二,明末清初,屈大均,雨过山堂秋气新，书声日日接西邻。陶公纸笔争儿女，茅氏瓜蔬笑客人。缸底醇醪多日尽，镜中哀貌几时春。寻常古几当花隐，白首韩康有老亲。
奉和澹翁六叔父开春病起之作 其一,明末清初,屈大均,花为春寒未海棠，犹馀梅过立春香。怜翁身入新年健，与我情同爱日长。吟处自能空海岳，酒中那得有彭殇。消除白发诗篇在，况有知音在草堂。
奉和澹翁六叔父开春病起之作 其二,明末清初,屈大均,边屋云山尽玉屏，人间何处有沙亭。禾皆两熟香粳白，榕是千年细叶青。先祖旧栽长命树，曾孙频见老人星。丈人于我为诸父，抱瓮相将入杳冥。
奉和澹翁六叔父开春病起之作 其三,明末清初,屈大均,多谢莺声送酒杯，一诗成似一花开。古稀已在羲皇上，难老还如稚子来。心共青兰春箭发，吟随白鸟暮声回。溪边正可垂生钓，作鲙相期向小台。
奉和澹翁六叔父开春病起之作 其四,明末清初,屈大均,烟管峰峰枕海平，衡茅相接午鸡声。三闾子姓元南楚，二老衣冠是旧京。骚学自应推小父，人师未敢让诸兄。开春灯火丛家庙，列坐欢娱且慰情。
奉和澹翁六叔父开春病起之作 其五,明末清初,屈大均,五岳归来一草庐，依依桑梓未离居。弟兄遗恨无三谢，父子追欢有二疏。石路乾时人引杖，花窗静处鸟窥书。从来养寿惟芝草，绮皓何人便不如。
奉和澹翁六叔父开春病起之作 其六,明末清初,屈大均,四百罗浮在枕边，一年春向一峰眠。梦为蝴蝶元非我，生作蜉蝣亦是仙。服食尽多真日月，经营终少幻山川。逍遥见说须无待，姑射神人本自然。
鸳鸯莲 其一,明末清初,屈大均,雄白雌朱一朵中，鸳鸯共命恰相同。东家傅粉嫌全素，北地调脂爱半红。池满绝愁罗袜湿，月明频使玉壶空。田田叶里开无数，独尔双飞入蕊宫。
鸳鸯莲 其二,明末清初,屈大均,岂知花亦有鸳鸯，一朵中分两色香。半染朱霞为面貌，全裁白雪作衣裳。心含甘苦无双薏，蕊结氤氲总一房。世上芙蕖那有此，多疑雒女弄新妆。
紫兰,明末清初,屈大均,小小春萌即作花，心中抽出紫茎斜。真同兰蕙为香祖，绝似潇湘带露华。深浅总分红翠色，芬芳长在美人家。凌朝摘去愁纤手，取向窗前傍绿纱。
花朝后一日同黎子及诸从兄弟小集澹翁家叔园林分赋,明末清初,屈大均,九十春光一半中，吹寒昨日始东风。莺如娇女雏偏好，花似仙人老更红。大阮竹林留父子，先臣香草与童蒙。樽前不暇舒长啸，名饮风流且自雄。
独酌,明末清初,屈大均,岁月无多叹逝川，七旬更待十三年。忘忧却在难忘处，学道还如未学前。黄鸟竹间催独酌，白鸥花下伴闲眠。藏书不少名山叶，儿女他时各一编。
赋赠番禺孔明府,明末清初,屈大均,特简名贤向越台，素王苗裔鲁邦来。真知孝友能为政，自有神明不用才。泗水流添珠海满，尼山色映玉峰开。番禺自昔循良少，岂弟如公接上台。
丙寅春日承王大将军招同诸公雅集分得萧字,明末清初,屈大均,花发桨单折简招，天香惊似雒阳飘。酒痕一一沾红药，棋势时时得紫貂。羽猎思随珠浦马，弓鸣忆贯玉门雕。自来高咏怜袁虎，谢尚风流岂玉箫。
赋赠广州刘静庵太守,明末清初,屈大均,十郡枢机是广州，公来贤冠九诸侯。江间再作沉香浦，洞口重开穗石楼。楚国辞华多雅颂，炎天文献少春秋。深凭玉尺加裁定，勿负殷勤一太丘。
红石榴 其一,明末清初,屈大均,百叠裙裾染赩霞，仙人剪作此灵葩。光凝蝙蝠千年血，丹吐芙蓉万点砂。奇树旧分西海种，孤根元逐汉臣槎。珊瑚不敢言烽火，枝干何如朵朵花。
红石榴 其二,明末清初,屈大均,光争龙烛是流晖，不夜名葩世所希。绛萼烧时云尽暖，丹须湿处露多肥。枝枝影为朱天出，朵朵香同赤帝归。更喜千房同一蒂，清泠不使玉浆微。
红石榴 其三,明末清初,屈大均,真疑夜火百枝然，晞采扶桑色正鲜。吐纳朱光成十日，芬披丹气作双烟。膏凝可酿扶南酒，裙绉堪留太液仙。千叶垂腴嫌太密，有时难见晓妆妍。
红石榴 其四,明末清初,屈大均,晔晔珊瑚映水宜，炎云沐浴更生姿。承风影拂河阳树，向日心倾若木枝。珠熟紫房开莫早，丹成朱火养休迟。不教纤手频来折，留烛兰堂欲暮时。
红石榴 其五,明末清初,屈大均,丹若枝枝越女家，红争一朵髻边霞。煎成药饼须千叶，捣作香脂费几花。倾向玉盘新滴沥，移来金谷旧纷葩。水晶千子怜如一，浸液霜滋似露华。
红石榴 其六,明末清初,屈大均,并蒂分贻弄镜人，荧荧一瓣上丹唇。红华自得江郎颂，朱实谁誇石氏珍。奇丽总无山海别，馨香更为雪霜新。簪来玄髻如朝日，解化南威艳绝伦。
红石榴 其七,明末清初,屈大均,才看绛采满繁茎，已望天浆一雪酲。烽燧每教人巧笑，冰霜难夺尔孤荣。朱房荐处蒲萄让，素粒开时小凤争。华实有谁能并丽，为君裁赋答奇生。
红石榴 其八,明末清初,屈大均,灼灼红牙大火含，玉颜酡为露华甘。施朱已似东家赤，染粉何须北地蓝。叶作香汤争午日，花为仙酝盛琼南。辟兵符子兼双朵，儿女纷纷角髻簪。
红石榴 其九,明末清初,屈大均,结就金牙重压檐，摘来教且贮香奁。双房自得黄牛直，一实人争白马甜。夏吐已怜缃的满，秋开还爱绛须添。朝朝相对丹晖坐，扇暑风多不捲帘。
红石榴 其十,明末清初,屈大均,重结重开一岁中，端阳节后未枝空。甘成玉液能疗渴，白就丹砂可养蒙。石虎苑中传子大，香炉峰上更花红。垂光九夏多炎德，吐尽精华为祝融。
题陈献孟城南新居 其一,明末清初,屈大均,山公相爱遂移家，且得园池傍海沙。南北未教莲叶大，东西先遣柳条斜。何须潦倒频中酒，已有风流似浣花。多养白鹅萍藻上，右军来写一天霞。
题陈献孟城南新居 其二,明末清初,屈大均,小南城畔石堂开，草满徒无牧马来。夜哺自怜乌有母，朝飞人叹雉无媒。竹竿多植贪苞笋，花蒂频留待结梅。居士近耽禅寂甚，蒲团一一在琴台。
题陈献孟城南新居 其三,明末清初,屈大均,避暑池塘十日留，两家萱草总忘忧。雨中汕子多金鲫，烟外将雏有白鸥。月出筝琶喧粉堞，风过帆席拂丹楼。芭蕉欲使遮城角，叶叶声寒不畏秋。
题陈献孟城南新居 其四,明末清初,屈大均,白发高堂绣佛前，繇来至孝自通禅。夫妻苦叶愁多水，母子甘瓜喜满田。有道何妨为紫槿，无心不觉吐青莲。清斋便可频来共，看尔承欢疏磬边。
送静公别驾之南宁,明末清初,屈大均,五月滇黔水大来，愁君西放画船回。中闺咫尺邻铜柱，新咏参差是玉台。孝友人知花萼好，精诚自使瘴烟开。休嫌事业多邕管，天爱文渊此用才。
呈某按察使,明末清初,屈大均,重来听讼海云间，司寇冠形似华山。中正自教金矢得，神明长与玉琴闲。湘累子姓怜三户，白傅诗篇动百蛮。咫尺台门高不极，肯容狂客一追攀。
洪州喜遇京口宋君,明末清初,屈大均,滕王阁下系扁舟，尊酒相逢慰远游。京口英雄能六博，君卿意气动诸侯。烟生南浦渔帆隐，雨过东湖雁影秋。一代只今高士少，故知磨镜自风流。
代寿两广制府,明末清初,屈大均,开府勋名冠一时，崧台百尺建旌旗。羊公裘带高炎服，山简风流照习池。岭表梅当长至发，弧南星与老人期。乡园此日蒙膏泽，春酒相将颂介眉。
奉送蒋少参督学中州,明末清初,屈大均,旌节翩翩不可留，大河南北望风流。岁星又复移嵩岳，时雨行将化豫州。身作人师先岭海，书成臣鉴亦春秋。江干相送难为别，烟树苍苍满驿楼。
赠王端州,明末清初,屈大均,专城自是古诸侯，露冕牂牁控上游。石室已多高士榻，崧台还有庾公楼。天寒翠羽沙边宿，日暖嘉鱼峡上浮。爱客壶觞情不浅，繇来太守最风流。
端州逢某使君赋赠,明末清初,屈大均,三江东作一江流，西水微茫汝欲愁。使者龙荒虚岁月，先公马鬣未松楸。身为乔木多连理，家与昆仑在上头。努力当年开府业，二难声望满炎州。
寿西洋郭丈,明末清初,屈大均,书床花发贝多罗，鹦鹉堂前解唱歌。明月新生珠子树，白云初熟玉山禾。千年命缕丝能续，七日仙棋著更多。最是端阳榴火好，为君流照玉颜酡。
季秋之五日承诸族父过赏菊梅分赋,明末清初,屈大均,未及重阳菊已披，梅花数朵映霜姿。频将春色添秋色，不惜寒枝作暖枝。甘苦已教陶令识，芬芳更与阮公期。竹林相过须沉醉，莫待登高倒接䍦。
珠江观竞渡联句,明末清初,屈大均,滘口人家尽绣帘，衣翻蛱蝶麝兰添。征歌曲爱莲花艳，注酒浆愁荔子甜。水气欲飞山作雨，沙云先白海成盐。贪看竞渡忘归去，摇橹休催素手纤。
闺怨 其一,明末清初,屈大均,六七鸳鸯戏一溪，愁人二十四桥西。半天书断三秋雁，万里心悬五夜鸡。蚕作百千丝已尽，乌生八九子初齐。丈人何处听鸣瑟，尺寸长垂双玉啼。
闺怨 其二,明末清初,屈大均,桃三李四已成溪，六七花东八九西。一尺髻高愁堕马，五更衾冷怨鸣鸡。游丝百丈全难断，舞柳千条半欲齐。十二双边无寸字，鸳鸯都作万行啼。
闺怨 其三,明末清初,屈大均,二六巫峰七十溪，千回万转八林西。频同半槁三花树，不及双飞一锦鸡。四角盘中书易就，九枝灯下影难齐。春丝百丈牵方寸，愁掩罗巾五尺啼。
对水仙花题画中水仙花兼紫芝怪石,明末清初,屈大均,凌波看与宓妃同，半在丹青半水中。香气分从冰练出，清姿交映玉壶空。先春著粉教如雪，向夕生寒不待风。最是芝华相伴好，太湖石上一丛丛。
丁卯元日作奉和澹园六叔用来韵 其一,明末清初,屈大均,一冬喧暖望寒来，元日阴阴雨不开。春色未随芳草转，年光已被绛桃催。能吟椒蕊馀中妇，喜弄莺雏有老莱。儿女鸤鸠方六七，堂前争得是花梅。
丁卯元日作奉和澹园六叔用来韵 其二,明末清初,屈大均,正喜乾冬又湿年，定知谷贵欲耕田。莺花纵好非春色，雨雪偏多是朔天。亲在敢言身老大，时来尚觉命屯邅。苍苍客鬓多情甚，解为愁人一倍妍。
人日双桧堂社集与诸从分得高字,明末清初,屈大均,桧树阴阴庙貌高，相将人日事抽毫。白头宝胜分云髻，新岁椒花剩玉醪。已暖风光全在柳，犹寒雨色半含桃。湘累辞赋吾家事，风雅能兼望汝曹。
正月十二日集黄氏斋听罗丈弹雒神操作,明末清初,屈大均,莺声已比去年长，花气犹含昨夜香。忽把瑶琴弹雒女，尽惊罗袜湿春阳。三城且莫喧歌管，四座都迟命羽觞。几处轻寒销火树，祗须明月助灯光。
奉和严藕渔宫允蒙恩予假南还述怀之作次元韵 其一,明末清初,屈大均,恩深正可遂初衣，勇退繇来世所稀。吴地菰芦还独往，汉家鸿鹄已高飞。光摇白荡多渔艇，势截长江有钓矶。咫尺桐君相伴好，客星苗裔未全非。
奉和严藕渔宫允蒙恩予假南还述怀之作次元韵 其二,明末清初,屈大均,敕取新词内使催，中堂持草入蓬莱。玄成讽谏书金上，太白清平赐锦回。北阙鹓鸾方接洽，西山松菊又归来。东邻嫁毕今无女，歌舞何人更作台。
奉和严藕渔宫允蒙恩予假南还述怀之作次元韵 其三,明末清初,屈大均,三时晴雨望高旻，沮溺无心笑问津。香草未能忘楚国，桃花那识有秦人。春秋义向渔樵重，日月书归草野真。远志何妨为小草，君归更卧惠山春。
奉和严藕渔宫允蒙恩予假南还述怀之作次元韵 其四,明末清初,屈大均,炎方且为荔支留，药市东边问伯休。三岛易寻徐福国，五湖难上大夫舟。珊瑚树待渔竿拂，薝卜花期野寺游。寄语嘉禾供奉客，更抛宫锦凤池头。
嘉莲诗为汪右湘作 其一,明末清初,屈大均,绝怜花亦有鸳鸯，化出芙蕖两朵香。心苦但知含一薏，影寒不肯作双房。玉颜红白多因藕，罗袜沉浮欲渡湘。知是主人能好色，故将连理媚金塘。
嘉莲诗为汪右湘作 其二,明末清初,屈大均,不知一朵还双朵，但是芙蓉即并头。生作鸳鸯那有恨，开成豆蔻似含愁。丝丝但在泥中藕，片片从飘水上秋。寄语池塘题赋客，休教折向采莲舟。
花朝前二日小集澹翁园林观落红有作限塘字,明末清初,屈大均,一夕花流满曲塘，半沾泥滓尚红妆。子鹃血洒朝烟湿，巫女魂飘暮雨香。已落祗堪贻下女，未开犹可待东皇。啼莺莫向尊前怨，春事明朝定未央。
赠岭西愈宪孙使君,明末清初,屈大均,诸道声华首岭西，崧台高与使君齐。英雄只可推京口，风雅何曾在浣溪。锦石每劳三日望，玉琴多向七星携。风流我亦能酣放，相逐山公唱大堤。
寿郑母何太夫人,明末清初,屈大均,舞爱莱衣袖最长，翩翩犹带紫宸香。白华一一生珠树，红翠纷纷绕玉堂。海上山盘天姥髻，井中泉涌鲍姑浆。不须鲂鲤分宾客，已有声华似郑庄。
寿李叟,明末清初,屈大均,野老相逢汝最贤，知予心在上皇前。曾无白发当明镜，为有青尊养大年。蝴蝶不须分物我，蜉蝣亦解笑神仙。桃花岁岁能多食，自得童颜绝世妍。
望罗浮 其一,明末清初,屈大均,大小麻姑雨过时，白云开处见春姿。芙蓉影满三千镜，紫翠光生四百眉。瀑布东西金灭没，石楼高下玉参差。当年坐卧青霞石，乱长苔花不可知。
望罗浮 其二,明末清初,屈大均,东樵南望即南樵，苍翠相连似不遥。乱著峰眉深浅色，争飞瀑布短长条。曾从玉女窥明镜，亦上麻姑弄紫箫。多谢白云情太甚，飞来一片屡相要。
永安紫金山眺望有作 其一,明末清初,屈大均,绕县芙蓉四面来，紫金为枕玉为台。一楼西接鸡冠出，三殿东连燕尾开。风外二琴声在水，云边双髻影当梅。夕阳苍翠含烟火，候月城头一举杯。
永安紫金山眺望有作 其二,明末清初,屈大均,水从丹嶂五江分，流入秋乡似白云。古渡铁潭花漠漠，疏林火带叶纷纷。穿城汲影烟中见，隔岭樵歌月下闻。系马楼前贪极目，描眉峰好最思君。
刈稻 其一,明末清初,屈大均,秋日农家乐事多，花黏早穫外沙禾。妻孥终岁同勤动，沮溺平生共啸歌。鱼蟹尝新先十口，鸡豚养老及双皤。自怜老去无筋力，十亩躬耕得几何。
刈稻 其二,明末清初,屈大均,如茨刈处海云屯，向夕船归浦口村。拾穗田间多妇女，打禾场上有儿孙。牛肥大秆新多力，鸡啄香粳久不喧。明岁豚蹄应更祝，先农解听野人言。
刈稻 其三,明末清初,屈大均,腰镰向夕候潮还，禾稼高高望似山。田在海棠沙首尾，船随黄木水湾环。家家狼戾鸡豚喜，处处人村鸟雀闲。更好秋来无苦雨，老农杯酒日开颜。
刈稻 其四,明末清初,屈大均,沙田一望尽黄云，击鼓看禾海上闻。穫稻舟如凫雁合，捕鱼人向水烟分。烧盐处处因禾秆，射弩朝朝及鳖裙。生钓河豚还大得，为渔吾亦胜为君。
刈稻 其五,明末清初,屈大均,秋分寒露一齐收，八月中旬九月头。禾好不过霜降节，年丰绝胜丙寅秋。多时饭白无云子，一夕粳香满竹篝。垂老胼胝吾自分，独怜难得耦耕俦。
刈稻 其六,明末清初,屈大均,吾田每候落潮耕，海水多咸却易生。籼米占城难得种，大禾南越最知名。筑场且喜浮沙少，晒谷偏宜霁日明。种秫无多难酿酒，祗应不饮过秋声。
柚灯 其一,明末清初,屈大均,柚灯多出女儿家，持作中秋不夜花。尽去红瓤馀紫玉，深含朱火似丹砂。枝枝巧制鸾龙样，颗颗光争日月华。七夕素馨穿百子，琉璃点处更如霞。
柚灯 其二,明末清初,屈大均,羊城灯好最堪誇，柚子雕成分外华。珠向中秋争吐月，火同元夕竞生花。佳人香染团团露，稚子光分点点霞。岁岁霜林亲买取，酸甜不独为冰牙。
河豚,明末清初,屈大均,河豚味美让茭塘，肝嫩何如肉有香。放艇秋垂兄弟钓，行厨日治水云觞。繇来海错称山越，每当园蔬是水乡。市口腥风吹未已，一篮争买及新霜。
蟹,明末清初,屈大均,水落咸头蟹不稀，渔人网得虎门归。玄黄膏向脐中满，大小筐从蜕后肥。衔糯输黏寒露节，迎潮送汐白云矶。野人饕餮三秋甚，螯跪餐来当蕨薇。
七寸桃,明末清初,屈大均,夭桃七寸已生花，有叶无枝朵朵霞。不待三春方少好，未曾一岁即纷葩。红颜赖尔多秋实，白首须君共岁华。十四莫愁生子早，雒阳谁不羡卢家。
为郑公寿作,明末清初,屈大均,赵尉城边讲舍开，年高几杖自天来。康成阶下多芳草，董子书中有玉杯。白发鸿妻同上寿，青云骥子总多才。称觞不尽麻姑酒，醉看翩翩舞袖回。
寿广州太守刘公,明末清初,屈大均,天南文献藉公传，僧孺风流映后先。扇子聚珠曾不执，沉香成浦更无边。由来葛鲍能为政，岂有龚黄不是仙。十月小春梅已蕊，天心多在未寒前。
为百岁潘仁需翁寿,明末清初,屈大均,七朝留得太平翁，服食无营似窦公。鬓左不须双肉角，心中自有一方瞳。两儿杖国年皆至，三叟锄田事亦同。大斗争持堂上献，我来先拟问还童。
上某佥事,明末清初,屈大均,翩翩旌节日南回，五岭枢机宪府开。天下持平廷尉在，关中居重相侯来。声诗此日归荆国，饮御何人在越台。无限莺花欢士女，拟将珠海注春杯。
栽桃 其一,明末清初,屈大均,新栽桃树一珠妍，桃叶初逢饮乳年。头白尚多华子利，心孤偏得凤凰怜。房中歌向夫人授，阴道书从素女传。三岁夭夭谁不爱，东方寿命藉君延。
栽桃 其二,明末清初,屈大均,天使夭桃性早华，当春少小已如霞。三千自得仙人核，十五频开曼倩家。羽扇文章栽凤子，玉盘膏沐养兰芽。春山莫斗眉长短，尽有芙蓉胜馆娃。
栽桃 其三,明末清初,屈大均,溪外渔郎已早知，挈舟不恨问津迟。分来一笑秦人手，种作三珠汉苑枝。春意尽归无语处，年华多在未开时。绥山自是丹砂物，况有卢家一女儿。
栽桃 其四,明末清初,屈大均,朝来露浣玉颜鲜，花好何如叶可怜。一日渡江团扇贵，三春靧面艳歌传。丹成弄玉分飞雪，曲就青琴得水仙。生下阿侯方十五，雒阳春色自来先。
赠庞祖如 其一,明末清初,屈大均,看君已过杖乡年，老大狂歌可似前。殉国不随师友尽，居家徒作父兄贤。休同谢客贪成佛，莫学庞公爱坐禅。儿女闺庭看渐长，尚书多授伏生篇。
赠庞祖如 其二,明末清初,屈大均,白头不觉老丘园，谁识襄阳一士元。世作甘泉高弟子，生为曲靖好曾孙。遗书未少黄龙洞，素业犹多白苧村。九十不妨还好学，猗猗淇竹为君言。
赠庞祖如 其三,明末清初,屈大均,平生师友与君同，白首无成愧义公。血化不曾披宿草，心丧何处哭长虹。门生呜咽休吹笛，弟子摧颓罢执弓。野史相将多作传，两家传信表孤忠。
赠墨西 其一,明末清初,屈大均,香溪一片即端溪，采得姬人字墨西。水玉朝朝磨削笋，松烟日日染柔荑。教成小楷书难已，催作新词唱未齐。善品水岩诸甲乙，青花白叶满中闺。
赠墨西 其二,明末清初,屈大均,琉璃砚匣镇随身，墨爱君房古色新。王勃三升频饮我，青莲百首每催人。初来往往春葱破，久立时时翠黛颦。日用一螺殊未足，不曾渴笔致卿嗔。
赠墨西 其三,明末清初,屈大均,真紫羊肝产峡山，墨云蒸润火痕间。磨砻一出黄冈客，洗濯频劳白玉鬟。小字每教呵气写，大书常恐白头还。夫人笔阵卿须熟，格用簪花解玉颜。
赠墨西 其四,明末清初,屈大均,幸是真岩发墨多，纤纤莫损指纹螺。思深稍待天渊入，纸落休惊风雨过。暇即双垆焚熟结，闲须一盏养春和。如卿手爪今无几，才尽江郎奈若何。
赠墨西 其五,明末清初,屈大均,少小长斋绣佛前，前身应是散花天。毗邪一见全无病，居士相依祗为禅。每乞砚金书梵呗，时教泼墨作云烟。爪痕多在曹娥帖，红染蛮花半凤仙。
赠墨西 其六,明末清初,屈大均,居近羚羊峡口东，蛮娘琢砚是乡风。家家紫石为生计，一一青花出女红。汝亦水岩真暖玉，多愁墨沈污寒空。轻磨莫令沾濡甚，误点屏间惑乃公。
赠墨西 其七,明末清初,屈大均,布水村连墨砚沙，真岩得自女儿家。蟾蜍滴满三春露，翡翠床开六代花。弄粉沾书成垢腻，分朱点易出精华。还将剑器增飞动，草圣从今益自誇。
赠墨西 其八,明末清初,屈大均,焦墨工为五岳眉，珊瑚架畔罢书时。灵犀一点通玄早，綵凤双飞应兆迟。结子夭桃三岁好，生华古木一春宜。同声艳曲殷勤唱，素女风流是我师。
赠香东 其一,明末清初,屈大均,宣炉东畔暮还朝，一气窗间拂绛绡。生熟水沉怜血格，阴阳火活恐烟焦。莞中虽是香农女，江畔难将玉佩要。得侍维摩真大幸，一生心字佛前烧。
赠香东 其二,明末清初,屈大均,丝藤五色作薰笼，日焙春衣废女工。熟结浣将茶小暖，香魂煎取火微红。花开莫使双烟近，鹤降须教一缕通。收拾馀芬归两翅，檐间么凤与卿同。
赠香东 其三,明末清初,屈大均,生长香田是马冈，时时作得女儿香。盛来小盒琼瑶似，染得空林兰蕙芳。酷烈不言油速好，清甜每觉铁斑良。黄沉日食知多少，吐气氤氲满画堂。
赠香东 其四,明末清初,屈大均,镇日盈盈棐几边，裙裾出入有馀烟。含辞已似黄馨吐，取气还将黑润煎。作配文人非艳福，托胎香国本真仙。心花意蕊开须早，證取圆通鼻观禅。
赠香东 其五,明末清初,屈大均,才名偏得凤凰心，肯即双双果玉琴。青鸟使来王母国，绿衣人出女香林。袖中玉斗羊脂滑，床上铜垆翠色深。暇日每将黄熟拣，珠兰薰晒比兼金。
赠香东 其六,明末清初,屈大均,绿珠自昔生南越，碧玉繇来出小家。典却宝书为玉帛，迎来香室作烟霞。青丝覆额如云短，翠晕拖眉半月斜。十五有馀弦未下，冰轮一倍吐精华。
赠香东 其七,明末清初,屈大均,为情颠倒破瓜初，冰雪兰汤出浴馀。子蕊半开红豆蔻，娥光初吐玉蟾蜍。妆成不许薰香坐，绣罢频教执管书。大小乳炉时拂拭，心香吞吐病全除。
赠香东 其八,明末清初,屈大均,花朝令日遣车迎，画扇开时似月明。花向佳人分巧笑，莺因公子弄春声。旧抄香乘文多误，新写琴心曲未成。几席东西双玉立，鸳鸯折杀马长卿。
贞女篇,明末清初,屈大均,独立佳人是北方，坚贞不字处兰房。求仙未得真箫史，择对惟希古孟光。人羡玉台辞赋美，自怜丹穴羽毛长。时来屯女须婚媾，咫尺高贤珠水旁。
赠庞先生,明末清初,屈大均,兄事庞公亦有年，相过长得拜床前。妻孥呼作厨中黍，龙凤看耕垄上田。冰镜笑谈三国定，鹿门耆旧一人传。遗安自是君家法，会有山民继汝贤。
呈张振六观察 其一,明末清初,屈大均,频阳有客在金闺，最说君家将相齐。令子云雷先岭外，元侯带砺首河西。秦风雅有蒹葭慕，楚泽无令兰杜迷。长忆三峰多气象，见公如在华阳溪。
呈张振六观察 其二,明末清初,屈大均,兄弟秦诗奋夏声，埙篪吹出汉西京。无双已冠麒麟胄，第五还高骠骑名。南海山川疆理早，东田膏泽梦魂倾。主人身自为张仲，孝友谁深饮御情。
奉和张观察惜分堂落成喜予见过之作即席次诸公韵,明末清初,屈大均,旌节初临粤秀山，长沙运甓每乘间。堂前日自罗浮出，槛外花从若木攀。下士新陪松麈话，尚书旧领竹林班。宾筵燕喜当炎暑，披拂清风未拟还。
送潘次耕太史 其一,明末清初,屈大均,莺脰银鱼蟹紫须，垂虹更有四腮鲈。君归正及秋天爽，人去应同夜月孤。众女自来谗宋玉，使君今复误罗敷。相如病免风流甚，辞赋纷葩出酒垆。
送潘次耕太史 其二,明末清初,屈大均,门外烟波即洞庭，船浮鸭嘴出空冥。休将拙宦惭渔父，更把狂奴笑客星。莼紫秋来调玉鲙，梅红春去醉香泾。蛾眉扬罢愁邻女，未得相随返翠屏。
送潘次耕太史 其三,明末清初,屈大均,相见佗城识玉珂，金装未及陆生多。紫云割尽羚羊石，沉水薰馀孔雀罗。越女自甘婚媾失，明妃谁奈画图何。琵琶马上纷无数，出塞看伊逐紫驼。
送潘次耕太史 其四,明末清初,屈大均,一雨江城暑气消，秋声催客返兰桡。芙蓉越布贻徐淑，荤荙蛮蔬得鲍焦。辋水自多禅悦食，东林还把酒香招。吴江枫叶题诗满，好托天风寄二樵。
杜鹃花 其一,明末清初,屈大均,山花多似女儿裙，朵朵红开踯躅云。万古春心传望帝，一丛清泪湿湘君。啼当五夜沉寒月，血染千林映夕曛。雨过胭脂堆满地，拾归亲浣作香坟。
杜鹃花 其二,明末清初,屈大均,上作啼鹃下作花，开时红映一山霞。心伤杜宇曾为帝，望断蚕丛尚有家。点点瓣中知古血，斑斑枝上亦春华。长因谢豹多情甚，岁岁招魂向水涯。
杜鹃花 其三,明末清初,屈大均,子鹃魂半作花开，朵朵红兼涕泪催。身化只馀孤卉在，国亡空有百禽哀。佳人不爱因香少，野老何心更拜来。自古重华多野死，龙鱼有恨委蒿莱。
送孙少参,明末清初,屈大均,翩翩旌节向金衢，良马徘徊为彼姝。香浦又添沉水物，青鸾频返夜光珠。三年德政同西蜀，五郡妪歌是大夫。涕泣自知难借寇，崧台趋送到南禺。
赠何东滨处士 其一,明末清初,屈大均,素冠东出墓门迟，攀柏曾枯南北枝。烈父丹心包马革，慈姑白首事熊饴。书成但置杯圈侧，养罢长悬乌鸟私。宿草一丘霜露遍，非寒亦觉思凄其。
赠何东滨处士 其二,明末清初,屈大均,遗腹孤儿属羽林，汉家终报烈臣心。天哀孟母霜帏苦，地幸苏卿雪窖深。非族自知难北面，未归谁不作南音。蓼莪悲尽还禾黍，血泪终身洒满襟。
赠何东滨处士 其三,明末清初,屈大均,死事终军正妙年，鬼雄邗上战空天。招魂应葬梅花岭，为厉难归白下田。六尺遗孤哀汝在，干秋继志让谁贤。三年墓左空啼血，未许乘春化杜鹃。
赠何东滨处士 其四,明末清初,屈大均,嵇康有母甚慈威，教子山阿日采薇。颐性自令高士在，洁身谁谓丈人非。鹿逢甘草频呜友，蝉有高梧欲罢飞。忠养未能吾自愧，艰难水菽与君违。
赠何东滨处士 其五,明末清初,屈大均,依人即是远游时，两鬓飘萧喜未丝。牧犊有儿应不娶，牵牛无女莫相思。坐边书带多芳草，行处商颜足紫芝。不仕与君同苦节，笑他嵇绍血淋漓。
赠何东滨处士 其六,明末清初,屈大均,天寒共宿枕衾同，骨肉交深异姓中。白首争知添死友，缁衣不必托生公。吴戈遽弃怜而父，殷社长墟恨彼童。话处斜阳频惨淡，忍将双泪向西风。
新兴赠李大尹 其一,明末清初,屈大均,廿四山开彩翠分，城边惊起鹧鸪群。白云不散惟厅事，明月相逢是使君。汉代循良今复见，新州烟瘴昔曾闻。文翁教化先求友，座有相如挹素芬。
新兴赠李大尹 其二,明末清初,屈大均,莞江春色满官衙，三载笙歌拥绛纱。词客多情怜玉树，将军清啸和金笳。归心忽动秦淮水，去路遥攀大庾花。尊酒河桥相送送，梦随鸿雁到天涯。
咏荆轲,明末清初,屈大均,荆卿西去不胜悲，歧路苍茫欲待谁。匕首岂堪将竖子，地图何不与渐离。凄凉易水驱车日，仓卒秦王逵殿时。剑术可怜疏未讲，精诚空有白虹知。
呈蒋少参,明末清初,屈大均,先公棠荫留虞苑，君复薇垣启楚庭。太史西台多正直，诸侯南国有仪型。光开心镜惟珠海，秀作文峰是玉屏。讲学天关遗迹在，须公更筑见泉亭。
羊城秋日有作,明末清初,屈大均,炎天九月已狐裘，南雪年来不待秋。砧杵声如光禄塞，牛羊气似白登楼。番禺山断成天阙，日月泉乾失药洲。霸业已随流水去，花田一片自风流。
赠施少府,明末清初,屈大均,钱塘佳丽在才人，别驾声华动紫宸。五岭只今劳五马，三城自此似三春。应悲南库惟珠海，且喜东篱有葛巾。计画军储多暇日，相过诗句斗清新。
以东莞香根赠查二德尹有赋,明末清初,屈大均,香农种汝忌泥肥，香在根株世所希。一片肯教朱火近，双烟嫌作紫霞飞。芬馨未入嵇含状，黄熟难随陆贾归。赠尔如兰充杂佩，同心端在此轻微。
送德尹之东莞,明末清初,屈大均,明发珊洲甲水边，才华人羡汝翩翩。采香莫间香儿女，中酒应知酒圣贤。花萼旧多东莞迹，竹枝重有实安篇。马蹄金桔多生绪，尽解相贻不用钱。
寿李番禺,明末清初,屈大均,青莲昔爱崔秋浦，鲍靓今留葛稚川。清露自餐浮峤外，白云那到讼堂前。难逢一代循良令，欲献长生内外篇。词赋已光山水县，风流更有草书传。
为族父国子先生七十又一寿作 其一,明末清初,屈大均,久谢琼南首蓿盘，归来黄菊满园看。三为祭酒那知老，一作柴桑未到官。佳节每忘秦伏腊，野情多在汉衣冠。古稀谁道人生少，更得期颐也不难。
为族父国子先生七十又一寿作 其二,明末清初,屈大均,蝉多梧柳不惊飞，鹤有烟霄自解归。酌酒频成陶令醉，为园久息丈人机。餐馀白蝠能千岁，种满苍龙已十围。疏传赐金殊未尽，宾筵莫惜进甘肥。
为族父国子先生七十又一寿作 其三,明末清初,屈大均,耳聋休叹鹿皮翁，肉角生时听自聪。菰米食甘何用白，芙蕖衣好不嫌红。能歌风雅惟三楚，解注离骚是八公。分我枕中鸿宝术，青丝丫髻两还童。
赠马侯总戎,明末清初,屈大均,十乘元戎一等侯，潮阳开镇岭东头。人归玉账多龙户，世守金标复马流。自作铙歌师雅颂，还将彤管注春秋。崧台相见何曾晚，并辔欢从暇日游。
綵花 其一,明末清初,屈大均,佳人纤手即东君，剪出千葩似綵云。衔药燕来先上鬓，捎香蝶过早沾裙。金钱竞把年光买，实胜多从宫女分。灼灼椒花还有颂，堂前三妇最芳芬。
綵花 其二,明末清初,屈大均,家家天女散花来，天上人间一样裁。月令多从纤手出，春光先向剪刀开。枝无南北寒齐发，实有青黄暖更催。百福香奁纷上寿，就中争戴半红梅。
己巳元日作 其一,明末清初,屈大均,六十年华又一新，莺花偏为白头春。齐归小玉焚香女，迭侍黄金鬻赋人。桂酒香清难学酿，鲚鱼子美易垂纶。休耽著述当红药，尽把韶光与四邻。
己巳元日作 其二,明末清初,屈大均,水仙白白映桃红，总与仙人玉貌同。百万珠从王母掷，三千花向岁星丛。琴书膝下兰芝女，歌舞堂前翡翠童。一一瑶筐争宝胜，黄莺紫燕髻鬟中。
己巳元日作 其三,明末清初,屈大均,莱衣宫锦汉蒲桃，髻侧芙蓉映二毛。亲在未应称老大，家贫那敢失清高。双双花影随龙杖，一一莺声动玉醪。堂上九旬看渐近，游仙且莫作卢敖。
己巳元日作 其四,明末清初,屈大均,流年荏苒恨无闻，六十还嗟未策勋。好学只应师卫武，与龄安敢望周文。心同蕙草寒抽雪，梦似梅花暖作云。报答春光惟有醉，一杯先去劝东君。
己巳元日作 其五,明末清初,屈大均,六十齐头鬓未华，枯杨日夕吐春芽。老须人作辟寒玉，愁待君为含笑花。乐府自矜三妇艳，离骚谁夺一人葩。马融经史慵亲讲，未许诸生拥绛纱。
己巳元日作 其六,明末清初,屈大均,贺正兰已有馀馨，人胜同簪出画屏。左氏二娇初共织，刘殷七孺未分经。林中细草冰含绿，屋外寒山雪半青。沙路盘回疏竹里，何人知有子云亭。
又赠香丹 其一,明末清初,屈大均,十六罗敷已嫁夫，秦家楼上有卿无。白州生女频归石，南海名娘半是珠。短短兰云初覆额，轻轻桃雪欲凝肤。前身定是收香鸟，日夕沉馢满绣襦。
又赠香丹 其二,明末清初,屈大均,生长东官甲水滨，珊瑚洲与绿萝邻。女儿香角从无价，上客琴心夙有因。方朔俸钱多买笑，信陵兵法不谋身。英雄气为红颜短，送老还须日饮醇。
寿张侯提督,明末清初,屈大均,翩翩儒雅起边州，出入中朝将相优。一代长城贤父子，千年封爵古公侯。时平好缓黄河带，身逸须垂太华旒。三十登坛还介弟，鹰扬人羡富春秋。
玉杯篇 其一,明末清初,屈大均,牡丹诗好得金罍，又赋嘉莲致玉杯。花国状头那有两，香园词客故多才。春擎小妇连生菜，日酌慈姑汎落梅。儿女参差争上寿，芙蕖并蒂祝重开。
玉杯篇 其二,明末清初,屈大均,羊脂汉玉作深杯，双耳雕成寿字来。高士过看三笑合，美人持赠四愁开。白虹气自朱唇出，金液光从素手回。不是嘉莲争有此，芙蓉解作凤凰媒。
送姚君之官贵县丞 其一,明末清初,屈大均,左江西上即浔中，贵县东屏邕管雄。人杂徭狼蛮语乱，地多粳稻估船通。门高不惜乌衣贵，官小偏宜柳下工。水接夜郎愁瘴毒，簳珠多采伏波宫。
送姚君之官贵县丞 其二,明末清初,屈大均,崧台薄暮尽离觞，帆指浔梧去渺茫。令子相从师政事，故人持赠是循良。乌蛮滩口当城出，交趾江关接县长。他邑莫辞频摄令，春行一日即甘棠。
峡里 其一,明末清初,屈大均,峡里千峰似堵墙，时时阴雨见羚羊。双江吐纳桃溪口，一水滢洄蕉利乡。潮到苍梧咸味薄，春归员屋石花香。鹧鸪知是多情者，日日催归使断肠。
峡里 其二,明末清初,屈大均,栈道盘回出万峰，千金凿破几芙蓉。心悲化石秦时女，泪洒啼猿汉代松。岩际海棠终岁见，林边山翠有时逢。斜阳野戍休催泊，乘月思寻峡口钟。
无题,明末清初,屈大均,暖老双双燕玉同，况多沉水爇熏笼。马缨蝴蝶妆都好，莺粟樱桃笑总工。春色全归朱阁里，轻寒半入玉杯中。紫烟不断香狼藉，曲曲云屏隔尽风。
红梅,明末清初,屈大均,生当屋角恨多阴，几朵微红半吐心。暖处易香嫌日薄，寒时难落怕风深。休教摘去围云髻，且使移来傍玉琴。小小相思怜不啄，枝间久立忽穿林。
菉猗亭次张观察韵,明末清初,屈大均,使君才藻见声诗，公暇挥毫向曲池。吐绶文禽花暖处，晒珠琼蚌月晴时。冬开最喜梅枝早，夏熟多愁荔子迟。野客相通情不厌，笑倾金屈酒盈卮。
奉和张紫阁观察己巳元日书怀之作次韵,明末清初,屈大均,使君三阁启云扉，一列终南志未违。扬越诸侯推独立，商颜四老待相依。开年柏叶春同暖，隔岁梅花晚不肥。元日书王存草野，春秋长恐史臣非。
远公贻我莲种赋此答之,明末清初,屈大均,白莲本是远公物，分我池中藕数枝。预拟花开成菡萏，恰当酒熟有酴醾。淤泥欲浅教行笋，雨水休深恐烂丝。但得田田南北满，叶香即与美人期。
送程相音返关中为尊人朴庵先生寿 其一,明末清初,屈大均,秋风首路出台关，西指秦中一骑还。南海珠归文笔里，罗浮花在綵衣间。壶觞晚就轩辕观，射猎朝过祋祤山。堂上知君尊老健，桃红不及岁星颜。
送程相音返关中为尊人朴庵先生寿 其二,明末清初,屈大均,一樽相送五仙城，鸿雁南来尔北征。越鸟解催归计早，岭梅不笑客装轻。秦多气概诗无敌，汉少关河事已平。华下故人知好在，教同葛氏记西京。
寄富平李子德 其一,明末清初,屈大均,闻君养疾事丹砂，焚却银鱼鬓有华。弘景辞官犹宰相，田骈不宦似邻家。漆沮水满浮鱼笱，祋祤云深拥鹿车。知道扶风时讲授，门墙不少是侯芭。
寄富平李子德 其二,明末清初,屈大均,别离长忆十年情，出处同高一代名。四皓暂为秦博士，五经终作汉康成。家临北地元天府，人在西方是帝京。河华几时重握手，尊开石冻话生平。
寄华阴王山史 其一,明末清初,屈大均,都门一别廿馀霜，两地幽居白发长。皇甫首裁巢父传，孔明惟拜鹿门床。梦随秋月过西岳，愁作春云黯渭阳。坚卧未教猿鹤笑，书传却聘有馀芳。
寄华阴王山史 其二,明末清初,屈大均,独鹤亭西下榻时，风流儒雅互相师。王家墨妙仙灵授，刘氏文心父子知。螺老不曾珠子少，竹枯未见箨龙迟。频同玉女持浆去，南至罗浮讵有期。
寄华阴王伯佐 其一,明末清初,屈大均,君昔西归未送君，离心飞逐华山云。大家词赋人难及，名父风流子易分。消渴尚多松桧露，微官未愧鹿麛群。重来岭海知无日，尊酒依依忆论文。
寄华阴王伯佐 其二,明末清初,屈大均,枉驾云林爱汝贤，贫家鸡黍及宾先。三秦羌弋须王猛，五岭神仙属稚川。渊静益深多病后，飞腾长忆未衰前。西飞几夕寻君梦，缭绕三峰紫翠边。
大树轩诗为吴副戎作,明末清初,屈大均,汉家大树属将军，细叶榕阴郁似云。幕府开当萝薜影，铙歌吹起羽毛群。惊鸾书就仍无敌，猛虎篇成已策勋。作镇崧台多紫砚，青天割得肯相分。
张馀庵先生年六十有九七十有七八十八十有四时皆生一子今己巳八十有五矣诗以寿之,明末清初,屈大均,老蚌偏于珠子宜，七旬生到九旬时。张苍日日餐香乳，方朔年年娶小姬。几树白华芳子舍，一群雏凤引原枝。真仙咫尺须瞻拜，肉角峨峨复秀眉。
自蒲涧入濂泉寺作,明末清初,屈大均,阴阴灌木夹山蹊，入石穿泉路易迷。虎去未寒苔上迹，蝉来忽断竹间嘶。蒲根可食因多节，叶背堪书为少泥。不雨水帘成滴沥，梦魂消绝寺楼西。
送姜克犹归山阴 其一,明末清初,屈大均,深秋岂是送君时，落叶哀蝉悲复悲。青岁自怜多独往，白头人恨少相知。风流南国无词客，秀丽西家有美施。为向若耶溪上问，苍苍苔色几人思。
送姜克犹归山阴 其二,明末清初,屈大均,握手佗城恨太迟，平生吴越罕相知。故人东市多中散，知己辽阳有子期。尔向云门披宿草，予从珠浦荐江蓠。姜家大被应无恙，为致殷勤雨雪时。
赠黄叟逸闲,明末清初,屈大均,八旬有二鬓如丝，见我能文十四时。天为无书留古老，人因有道得期颐。山蝉夜咽寒泉响，海鹤秋高白露姿。拾穗相随吾未厌，西郊烟水岁寒宜。
赠小妓凤求,明末清初,屈大均,小楷钟王解画沙，卫夫人法使纷葩。五年孔雀频成尾，三岁夭桃已作花。苏小心将芳草结，薛涛诗向锦江誇。大娘剑器看他舞，六草三真更到家。
南城眺望有作 其一,明末清初,屈大均,帆拂城墙影不迟，海风吹乱飏潮时。楼飞似挟蛟龙气，笛奏休惊雁鹜池。上下巡盐勤白打，东西抽货苦波斯。江鱼价贱金钱贵，疾苦炎州只自知。
南城眺望有作 其二,明末清初,屈大均,日斜愁见断头虹，飓母来时尚练风。海底鱼龙喧夜市，潮头宫阙起秋空。盐烧积雪千田白，花吐攀枝十里红。大小虎门多戍卒，莫令洋寇势相通。
汪子栗亭右湘吴子绮园属山僧师古画黄山册子寄予为六十寿诗以酬之 其一,明末清初,屈大均,黄山黄海白云开，画取芙蓉六六来。三道天门三瀑布，一枝石笋一丹台。烟霞作寿凭仙笔，岳渎难生是逸才。知尔竹林相待久，会将舟向阮溪回。
汪子栗亭右湘吴子绮园属山僧师古画黄山册子寄予为六十寿诗以酬之 其二,明末清初,屈大均,复见风流二阮来，思君数把画图开。炎方山水无黄海，太古衣裳有老莱。绿髓祗须餐石髓，丹台不用写云台。含毫更为添三笑，白首溪桥泥饮回。
汪子栗亭右湘吴子绮园属山僧师古画黄山册子寄予为六十寿诗以酬之 其三,明末清初,屈大均,一松缭绕一芙蓉，松似藤萝不似松。偃盖倒生多至地，飞枝斜出亦成峰。云林掩映皆巢鹤，石笋参差是箨龙。多谢山僧能画得，苍髯巧作老人容。
汪子栗亭右湘吴子绮园属山僧师古画黄山册子寄予为六十寿诗以酬之 其四,明末清初,屈大均,只见僧繇画作龙，何曾韦偃写成松。因生石上能千岁，要向云间化一峰。白岳迟分天子种，黄山早定老人宗。兔丝千尺牵魂梦，何日身披紫翠重。
汪右湘以银卮为寿诗以酬之 其一,明末清初,屈大均,汪伦最爱酒仙人，金屈相贻酌老春。形似海棠香朵大，色宜秋露白光新。独清未敢长中圣，难老惟须善葆真。知尔踏歌情不浅，欲将潭水变芳醇。
汪右湘以银卮为寿诗以酬之 其二,明末清初,屈大均,徽州螺钿酒杯轻，偏寄乌银接紫琼。日出一双飞在手，风流千载饮知名。墨烟兼惠分儿女，胶漆频忘是友生。岁岁有书还唱和，天涯咫尺枕中行。
奉答汪于鼎赠予六十岁之作 其一,明末清初,屈大均,白头频得故人怜，惠寄诗歌祝大年。莱子妻存难作相，苏耽母在不登仙。六旬有耳师尼父，八十无心待渭川。生日劬劳空涕泪，未知何以报穹天。
奉答汪于鼎赠予六十岁之作 其二,明末清初,屈大均,墨香分惠小郎宜，未学犹惭最老师。蝴蝶岂应称凤子，螺蛳那得号珠儿。九旬玉杖争扶日，两代斑衣赛舞时。但使闺庭多乐事，浮云富贵不须期。
奉答汪于鼎赠予六十岁之作 其三,明末清初,屈大均,岭海相期又十霜，无因笑语郁川阳。玉勾自可分兄弟，姑射何须应帝王。瀑里云门三洞小，谼中石笋一天长。何时邂逅虬山麓，并坐谈经花满床。
答吴绮园长歌为予六十寿之作,明末清初,屈大均,长句相贻及贱辰，山东李白斗清新。能忘老大交初笃，雅有文章道不贫。百幅兼将云母粉，十螺仍致墨花春。弟兄爱我推吴氏，岁岁音书托锦鳞。
答洪雨平待臣兄弟见寿之作,明末清初,屈大均,终年痛饮酒家邻，忽忽悲歌到六旬。豁达岂期青岁客，沉冥偏爱白头人。老龙未得狂言尽，雏凤难当妙响新。兄弟参差三石笋，黄山削出总嶙峋。
答黄扶孟 其一,明末清初,屈大均,新安耆旧在人间，不住黄山住白山。司马已能千赋熟，大春那得五经闲。乔松自爱龙鳞老，衰凤谁惭雉子斑。念我白头依膝下，赋诗频寄卧云关。
答黄扶孟 其二,明末清初,屈大均,与君心结廿年知，删述垂名岁月迟。太白狂歌人欲杀，少陵儒雅自能师。长生但向文章得，不死何须药饵持。待我云峰三十六，饥来亦复一茹芝。
喜谢修五归自高凉,明末清初,屈大均,久戍高凉宦未成，悲歌日日答猿声。炎天少雪头难白，瘴海多雷萝易惊。家在长干迷去马，归乘春色听流莺。新诗字字干将似，一片寒光照不平。
寄怀施虹玉,明末清初,屈大均,白门分手十馀霜，不见双鱼别思长。三易早明黄氏学，一丘长守考亭乡。商歌日夕流金石，汉腊春秋泣豆觞。友教肯来南越否，为君先扫读书床。
寄怀闵宾连,明末清初,屈大均,山经著就轩辕岳，不逐浮丘去学仙。白首图书消日月，紫微文字富霞烟。鄣开自得三天子，云卧谁争一大年。久别星霜知几易，音书难到石堂前。
答修五见赠香杯,明末清初,屈大均,久嫌金屈双擎重，最爱香雕独酌轻。生结但知油速好，清芬不辩水沉名。琼南买得从黎峒，海外持来到越城。开取漆箱频赠我，待将樽酒答秋清。
呈武番禺,明末清初,屈大均,天水雄才六郡高，早年频佩吕虔刀。来临百粤多膏泽，坐拥三城失海涛。秦地风诗还驷驖，楚臣苗裔亦离骚。殷勤礼数能忘分，日侍神明敢告劳。
从澹翁乞兰,明末清初,屈大均,新分兰本满庭开，种自增城白水台。自是丈人能灌溉，谁言女子好栽培。花宜香柚多阴处，根喜膏泥半熟来。肯惠一盘频割爱，将凭诗句报琼瑰。
为张宪使寿,明末清初,屈大均,九月新寒上绣裳，炎方易作使君霜。茱萸暖寿多蛮酒，茉莉清心满越香。姬旦少男惟孝友，康公贤胄更文章。东郊南海能为政，平格他年总未央。
姬人新制琴囊赠以诗,明末清初,屈大均,每惜蛛丝十指萦，琴囊借得自琼琼。外铺古锦鸳鸯厚，中衬文绫蛱蝶轻。凤尾稍宽愁更剪，螺纹微损恨难成。休教粉壁时时挂，懒作幽兰积雪声。
白鹅潭眺望 其一,明末清初,屈大均,半空波撼越王台，秋水含烟昼不开。海雨忽将山雨去，新潮频截旧潮来。风吹岛屿随龙气，月引楼船逐蚌胎。南出虎门天险失，诸夷咫尺二洋回。
白鹅潭眺望 其二,明末清初,屈大均,暮天风雨白鹅浮，险绝三江此倒流。珠海月开龙女市，玉山霞起蜃王楼。人烟掩映桄榔屿，渔火虚无茉莉洲。几欲飘洋过日本，白艚东作百蛮游。
白鹅潭眺望 其三,明末清初,屈大均,五仙楼出五羊城，东尽扶胥一日程。海道多歧那得问，江门有戍未为兵。诸番与我分全险，十郡凭谁举大名。直抵金陵舟楫便，孙卢往事足心惊。
白鹅潭眺望 其四,明末清初,屈大均,番禺山抱越华楼，势似长城控郁洲。偏霸未分东井气，雄图频逐大江流。抄关使者三门海，进贡番人万里舟。舶口至今蚝镜失，西洋端恐有阴谋。
白鹅潭眺望 其五,明末清初,屈大均,秋色苍茫入鬓蓬，潮鸡唤起越王宫。龙嘘一气江天失，蟹食三秋水国空。月下烹鱼催妇子，云边射雁戒儿童。芦花宿处无人觉，跳白船轻任海风。
赋得六旬犹健亦天怜 其一,明末清初,屈大均,年高但愿似慈亲，白首长为膝下人。六十未同蘧瑗化，九旬应返子桑真。方刚帝与经营力，未老天留问学身。菉竹诗篇教日诵，莫辞圭璧琢磨新。
赋得六旬犹健亦天怜 其二,明末清初,屈大均,黔娄未老已甘贫，莱子初衰始暖人。婚嫁少完须大耋，酥醪多酌望长春。先寒塞雁衔霜苦，欲曙天鸡唤日新。蓬鬓不劳青女点，蕙心方与翠娥亲。
送人之延绥 其一,明末清初,屈大均,延绥此去谒将军，市口西驱马几群。地近盐池多渴水，天含沙碛一愁云。赫连山势榆台合，无定河声圁水分。紫兔黄羊红黍酒，醉来笳鼓不曾闻。
送人之延绥 其二,明末清初,屈大均,风吹沙绉作龙鳞，沙柳烟含雾柳春。耕少家家惟黑黍，战馀处处有青燐。受降未拓三城旧，互市频开万帐新。茶布好从蒙古易，紫貂银鼠莫辞贫。
送人之延绥 其三,明末清初,屈大均,水到边头海子多，雨馀饮马兔毛河。风寒有酒围黄鼠，雪冻无衣拥紫驼。红石飞流银甲洗，黑山断碣宝刀磨。边人只解从军乐，战罢琵琶唱卤歌。
送人之延绥 其四,明末清初,屈大均,款贡楼当马市开，羊绒氂尾总驮来。关城曲曲河为套，烽堠山山石作台。柏叶柳毛春戴罢，沙葱地软暮收回。茶烟税薄堪行贾，博取蔘貂亦见才。
赋得摇落深知宋玉悲 其一,明末清初,屈大均,无端宋玉始悲秋，萧瑟长令异代愁。楚国大夫多丽则，湘累弟子更风流。美人不向离骚取，神女频从梦寐求。词客最知摇落早，况闻猿啸满林丘。
赋得摇落深知宋玉悲 其二,明末清初,屈大均,萧条草木变衰时，秋气悲哉汝更悲。感梦空劳天帝女，招魂不返水仙师。三闾哀怨多高弟，南楚荒淫总寓辞。我亦徉狂能讽谏，多惭山鬼善相思。
赋得摇落深知宋玉悲 其三,明末清初,屈大均,天生芳草作衣裳，词赋还争日月光。楚水兰荪从此盛，巫山云雨至今香。三闾尸谏因同姓，千载魂归为哲王。辛苦大夫歌九变，泬寥天气感潇湘。
赋得摇落深知宋玉悲 其四,明末清初,屈大均,一代离忧写未央，无穷芳草在文章。骚经自可为诗传，逐客繇来是楚狂。风雅再教高弟变，童蒙先拾大夫香。大招亦解惊魂魄，岂似悲秋易断肠。
赋得摇落深知宋玉悲 其五,明末清初,屈大均,秭归乡里满梧楸，宋玉悲深此地秋。枻影依依渔父在，砧声隐隐女媭留。泪成玉米田何处，身别龙门夏已丘。临水登山归莫送，汨罗南望断离愁。
赋得摇落深知宋玉悲 其六,明末清初,屈大均,风高气肃水泉清，憭慄增人志不平。海燕翩翩频失影，山蝉咽咽早无声。生悲楚地元多怨，死恨秋天不肯明。自作招辞骚一变，江南哀罢有馀情。
赋得摇落深知宋玉悲 其七,明末清初,屈大均,萧萧秋气满枫林，一片离忧托素琴。好色只知神女丽，微辞难得大夫深。玉钗罗袖徒为尔，秋竹幽兰不忍侵。笑为君王陈讽赋，与师芳洁有同心。
赋得摇落深知宋玉悲 其八,明末清初,屈大均,自来南楚好才华，祖述风骚始宋家。渔父歌声同缥缈，接舆辞采共纷葩。湘江水冷长含雪，巫峡山多易变霞。一自悲秋成九辩，至今哀怨满星沙。
过马佐领克起粤秀山房赋赠 其一,明末清初,屈大均,一峰飞向穗城头，下有书堂傍药洲。骠骑不曾耽蹋鞠，征南祗爱注春秋。朝台古木穿云上，越井寒泉抱石流。多种芭蕉无暑入，相将壶矢绿阴留。
过马佐领克起粤秀山房赋赠 其二,明末清初,屈大均,玉山南枕草堂偏，门出呼銮古道边。九眼泉华朝吐雪，五层楼影暮含烟。芙蓉秋到惟知醉，杨柳春来只解眠。笑道将军诗总好，辞场战胜势无前。
示罗 其一,明末清初,屈大均,岂是罗敷定婉罗，秦家好女共娥娥。旧书纨扇辞还少，新学瑶琴曲未多。香发似云休用剃，玉颜如酒不须酡。黄花不忍簪双朵，日夕东篱拂翠萝。
示罗 其二,明末清初,屈大均,架笔珊瑚玉作床，水岩真砚墨凝香。笺花字字曹娥小，绘竹枝枝赵管长。粉镜弄馀嫌日短，衣砧捣罢喜秋凉。小姑吟讽能相伴，日夕葩经在绣筐。
食菊 其一,明末清初,屈大均,白苦黄甘早已知，生餐好及岁寒时。落英不落真惟汝，香国无香总在兹。瘴地岂愁南雪食，炎天那得早霜欺。朝朝采摘当篱落，未有忘忧酒满卮。
食菊 其二,明末清初,屈大均,食尽枝枝白与黄，鲍焦蔬好让芬芳。终年灌溉图秋饱，最早栽培为晚香。味芳不妨虫蚁避，影孤那代李桃僵。梅花至日劳相伴，佳色参差映寿阳。
食菊 其三,明末清初,屈大均,烹瀹甘酸任意餐，仙人服食不曾难。芝华岂是疗饥物，菊药繇来久视丹。九日色同高士醉，三秋香为逐臣寒。芙蓉坠露长兼饮，高洁如蝉取自欢。
己巳腊月十三日家慈大人八十有六生日恭赋 其一,明末清初,屈大均,八旬有六老亲年，杖国婴儿在膝前。孝子身终须大耋，贫家养薄只荒田。诸孙酒馔争擎案，三妇衣裙竞上笺。乞取桃花向王母，更分长寿小银钱。
己巳腊月十三日家慈大人八十有六生日恭赋 其二,明末清初,屈大均,麻姑白发七朝身，带闰参差已九旬。门下三千酿酒客，堂前六十弄雏人。纷纷䰀鬌教扶手，一一酥醪要入唇。孩笑未知吾老大，莱妻少艾亦忘贫。
己巳腊月十三日家慈大人八十有六生日恭赋 其三,明末清初,屈大均,家贫谋食计元疏，日日妻孥作白鱼。养志已成高尚士，娱亲更著外家书。白头多事惟调药，青岁无才枉断裾。汉代孙嵩吾得似，康宁有母百龄馀。
己巳岁除作 其一,明末清初,屈大均,避地飘摇未定栖，贫家骨肉满中闺。去年左氏三媛在，明岁商瞿五子齐。梅实早从冬至结，莺雏休待立春啼。街头花胜无钱买，黄口牵衣向小妻。
己巳岁除作 其二,明末清初,屈大均,春来依旧未阳和，生事萧条罢啸歌。孺仲妻孥花絮少，韩康母子药丸多。梅葩似雪嫌红甚，草色如烟奈绿何。岁暮苦寒喧暖日，更无名酒使颜酡。
己巳岁除作 其三,明末清初,屈大均,未办肴蔬守岁盘，小除儿女有馀欢。东风向腊频开冻，朔雪含春不作寒。碧玉甘贫能啜菽，青琴善病未征兰。蓬门不识年光早，剪綵莺花梦里看。
示姬人 其一,明末清初,屈大均,红粉春当冰雪容，看如桃杏倚寒松。梦吞南海初圆月，欢得公沙第六龙。中馈祗知馨夕膳，女红惟有佐晨舂。莱妻未老能恩汝，逮下螽斯是礼宗。
示姬人 其二,明末清初,屈大均,白华无欲益芬香，六十年华又一霜。居士未沾红菡萏，丈人已足紫鸳鸯。眉开五岳双蛾秀，掌出三珠一树香。恭敬好同裘褐妇，先将甘脆进高堂。
示姬人 其三,明末清初,屈大均,当酒珠钗久未还，山葩占断绿云鬟。三春大妇蚕桑里，百岁威姑几杖间。么凤香收双翅满，郁鸡花点一身斑。织蒲愧我伤仁甚，日暖风和总不闲。
庚午元日作 其一,明末清初,屈大均,银烛高含曙色光，天鸡声里见东皇。乾坤未毁终开辟，日月方新尚混茫。儿女参差从小起，杯盘次第进椒香。欣欣举寿慈颜喜，有道曾孙满北堂。
庚午元日作 其二,明末清初,屈大均,岁朝频献万年觞，令节三元此日长。夜半已知周正朔，年深犹记鲁春王。白头金胜来瑶水，素手椒花出洞房。作颂更同刘氏妇，慈容相映有馀光。
庚午元日作 其三,明末清初,屈大均,莺向开元已弄歌，风光一倍在岩阿。萱花日暖幽香满，樛木春深茂阴多。红恨樱桃频作子，青怜杨柳欲侵蛾。双成萼绿东西侍，王母偏怜是婉罗。
庚午元日作 其四,明末清初,屈大均,小大同欢及上春，蓬门双帖画鸡辰。湔裳士女非荆俗，戏水鱼龙是汉人。耳顺过年方一日，家贫遇食未三旬。凭将啸咏除衰老，莫负开云令节新。
庚午元日作 其五,明末清初,屈大均,笼葱得到杖朝无，日日闺庭即玉壶。方朔未衰频仰乳，老莱犹稚更将雏。饥同食字神仙蠹，冻似啼霜子母乌。一片春晖那媚得，油油草色羡蘼芜。
庚午元日作 其六,明末清初,屈大均,庚午重为堕地人，愁逢烈帝第三春。生从十五无君父，罪有三千是子臣。一日鸡豚犹逮母，平生犬马未违亲。早孤少得先公教，报答慈威恨不辰。
送人入巫峡,明末清初,屈大均,看杀芙蓉十二图，黄牛朝暮一人孤。生当绝峡谁求女，化作名峰亦望夫。辞赋不愁迁客少，梦魂得似楚王无。香溪更与高唐接，莫吊明妃泪似珠。
送人往长白 其一,明末清初,屈大均,长白山当宁古西，秋深雪压一天低。泉飞早作三江大，云起时将万木齐。寒射鼲貂弓力劲，晚呼驼鹿角声凄。仙灵定指多蔘处，五叶三稏采不迷。
送人往长白 其二,明末清初,屈大均,天将长白作长城，东界龙荒接北平。万里沙含黄雪影，半空风乱黑松声。鱼皮衣服关前部，雕羽穹庐岛上兵。汝向林间寻楛矢，射生知有野人迎。
过林子本茅草堂奉答见赠之作 其一,明末清初,屈大均,城东胜地是长塘，汝作松坡一草堂。兰蕙不教花箭少，荼蘼肯任露华香。依依白首惟春色，隐隐南朝祗夕阳。念我多情同庾信，平生萧瑟在辞章。
过林子本茅草堂奉答见赠之作 其二,明末清初,屈大均,开径相招喜地偏，因君来枕素琴眠。黄花有节忘甘苦，白酒无心问圣贤。山色每含朝雨冷，海光时夺暮霞妍。贫中自得新诗赠，不觉蠲愁涕泪边。
杜鹃花,明末清初,屈大均,杜鹃开及杜鹃啼，朵朵猩红踏作泥。望帝春心烟雨外，蚕丛故国夕阳西。将归有客愁三峡，再拜何人忆五溪。血洒至今花瓣湿，莺衔不忍过香闺。
三水舟中,明末清初,屈大均,青山一路翠沉浮，雨过潮生竞放舟。贺水东趋西水去，绥江南入北江流。半天花发斑枝树，三月红开荔子洲。昨夜黄鱼随电至，野人抛网遍沙头。
代呈某观察,明末清初,屈大均,新开宪府尉佗宫，三郡宣威露冕中。南国总教阴雨遍，东方元与岁星同。干旌自可来姝子，风雅谁当和召公。灯火满城欢士女，为君歌舞衮衣风。
集梁季子斋分赋得鱼字,明末清初,屈大均,故人有弟凤城居，门外寒塘洗药馀。苔色冷含丹嶂影，花光晴出绿天书。香鲥正美樱桃颊，紫荔兼来翡翠墟。语我甘滩垂钓好，潮平潮落总多鱼。
席上赋得甘滩鲥鱼限鱼字 其一,明末清初,屈大均,甘滩最好是鲥鱼，海目山前味不如。丝网肯教鳞片损，玉盘那得鲙香馀。多惭食饫先王母，敢恨尝新后老渔。四月金钱人竞掷，未应黄颊当园蔬。
席上赋得甘滩鲥鱼限鱼字 其二,明末清初,屈大均,滩下肥过滩上鱼，罨中泼剌诉流初。冰鳞触损烹无及，玉箸殷勤食有馀。三月乱随西水下，九江争向北山渔。嘉名更得三来好，为惜膏流作网疏。
为陈封翁八十寿,明末清初,屈大均,青丝角髻貌如桃，桃得绥山已足豪。卞氏六龙忠自教，淮南一老节谁高。含精白兔依神药，饮乳仙人代玉醪。黄发不须忧国计，冢君启事有山涛。
为九十有一岁黎门陈节母寿,明末清初,屈大均,六十三年失故雄，吾家寿母亦相同。九旬又得春秋一，百岁长居燕喜中。黄鹄贞良如鲁女，白华芳洁有孙嵩。天怜守义教难老，绀发垂芬入管彤。
秋雨,明末清初,屈大均,潇潇半在梦魂中，爽气吹来不待风。摇落未应悲澧浦，萧条且喜到梧宫。香开夜合花争白，色乱朝霞叶欲红。湿尽葛衣凉欲透，一尊须向画栏东。
赠同庚叟,明末清初,屈大均,阴阴蕉荔两村连，乡里衣冠爱汝贤。与我同生光庙后，无人独在上皇前。陶公亲戚多情话，白傅耆英少昔年。难老不妨耽饮酒，相过时醉绥桃边。
赠家将军,明末清初,屈大均,吾家一派在辽东，世世蒙恩作总戎。子姓有君承将略，威名此日扫蛮风。石城笳吹三秋咽，炎海楼船万里空。念是连枝欢不浅，经过频驻玉花骢。
寿龚给谏母苏太夫人,明末清初,屈大均,令子循良擢琐闱，斑衣恩赐五时衣。辞朝暂与鹓鸾别，拜母频为鸿鹄飞。谏果秋含朱实大，慈萱春映白华肥。黄门献纳相须甚，早奉宣文向紫微。
答姚叔烟 其一,明末清初,屈大均,晞发曾攀落雁台，朝从玉女洗头来。金天肃杀三峰出，玉井清泠一镜开。白帝宫前逢赋客，苍龙岭上把离杯。狂歌道我时时醉，舞向仙人掌上回。
答姚叔烟 其二,明末清初,屈大均,燕市悲歌落日昏，故人相见念丘樊。无情沮溺终忘世，有恨屠沽未报恩。鸿雁暖先南雪到，牛羊寒作朔云屯。篱间紫菊能过赏，为尔殷勤具绿尊。
赠增城冉明府,明末清初,屈大均,咫尺罗浮两县分，增城烟雨博罗云。重来鲍靓三千岁，复治朱明四百君。白水化将膏泽下，桃花吹作杜兰薰。春台只在春冈曲，父老仁声处处闻。
赠前松溪张明府,明末清初,屈大均,秋色凄清白露前，知君拄笏凤台烟。浮山来作罗山客，葛令行同鲍令仙。生日登高逢令节，平时止酒足新篇。渊明自昔怜重九，采采黄华复汝贤。
重至何仙姑坛作 其一,明末清初,屈大均,逍遥爱向女仙坛，玉井真同华顶看。气涌天花三窦小，光含云母一泓寒。无烦冰雪求姑射，解饮清泠即大丹。素绠金瓶争汲取，莓苔休滑碧栏杆。
重至何仙姑坛作 其二,明末清初,屈大均,蓬瀛只在相江湄，羽化云含少女姿。石鼓虚无被发影，玉盆荡漾洗头时。无多水碧金膏诀，绝妙芙蓉白雪辞。终古仙灵多阒寂，笑他香雨逐瑶姬。
重至何仙姑坛作 其三,明末清初,屈大均,凤子初生即羽翰，龙孙未老已檀栾。月中自解飞金镜，天上何劳坠玉棺。萼绿早归瑶水去，麻姑时上石楼看。阿琼漫把箫声寄，吹彻笼葱夜夜寒。
重至何仙姑坛作 其四,明末清初,屈大均,瑶坛东北是罗浮，仙女殷勤为二楼。飞雪不教萧史赠，采珠那与宓妃游。纷纷作使来么凤，一一翾飞向药洲。轻举只须能服食，羽人何必问丹丘。
重至何仙姑坛作 其五,明末清初,屈大均,少好仙颜旭日红，丹成早遣密香通。龟台太妙依尊母，凤笈青真掌小童。故宅秋馀金井月，荒台夜引玉萧风。自惭玉斧犹尸浊，未得攀鸾上碧空。
增城万寿寺乞取丫兰之作 其一,明末清初,屈大均,僧多兰蕙作花师，乞取离骚第一枝。叶短花长争尺寸，春黄秋紫间参差。焦冈树色含霜早，丹井泉香出雪迟。莫笑湘累哀窈窕，频来只住女仙祠。
增城万寿寺乞取丫兰之作 其二,明末清初,屈大均,丹丘白水胜潇湘，最产丫兰茎叶长。有地欲求香祖种，无金枉入女花乡。皆知服媚尊王者，更喜栽培出上方。及此秋分分数本，争贻野客作归装。
送李浣庐使君之湖北方伯任 其一,明末清初,屈大均,三年听讼已神明，爱士风流更擅名。齐相最能知石父，鲁人那得目荆卿。频为岳牧过南楚，遂使台门隔玉京。一片恩波珠浦水，中含鲛泪送公行。
送李浣庐使君之湖北方伯任 其二,明末清初,屈大均,高义云天世所希，殷勤解网凤衔飞。青莲自得汾阳爱，白屋惟将公旦归。师保炎方长服德，藩屏楚国更宣威。衮衣不为东人处，盼望遵鸿泪欲挥。
庚午季秋六十有一岁生日作 其一,明末清初,屈大均,婆娑膝下舞衣回，老子还童作少莱。尊母九旬颜并驻，烈皇三祀历重开。芝华总作西王养，萼绿全充侍女才。鸿鹄翩翩需羽翼，商颜莫使子房来。
庚午季秋六十有一岁生日作 其二,明末清初,屈大均,六十婴孩九十亲，殷勤阿母与长春。生儿幸匪神仙子，养老欢馀洁白身。朔雁偏知霜信早，凉蝉更得露华新。还迟四日方重九，且掇秋英满饮醇。
庚午季秋六十有一岁生日作 其三,明末清初,屈大均,年来益作古沉冥，亦学鲸鱼吸巨溟。地有醉乡留老大，天生酒德与仙灵。江城远映鱼云白，海阁高含蜃气青。童稚满前争上盏，二豪在侧似螟蛉。
庚午季秋六十有一岁生日作 其四,明末清初,屈大均,梦寐羲皇独旦人，弱年时已作遗民。先生何许知元亮，男子其谁是富春。初度只今忘甲子，嘉名在昔爱庚寅。楚丘方少多神智，未欲人称踰六旬。
奉和惠州王太守除夕杂感次韵 其一,明末清初,屈大均,露冕朱轓出惠阳，行春处处动如伤。白华篇里怀尊老，碧玉琴中见古王。已有两岐开秀麦，更馀一浦作沉香。休惊四十专城晚，守岁湖山且一觞。
奉和惠州王太守除夕杂感次韵 其二,明末清初,屈大均,旌节南来万里遥，罗浮仙客梦相招。袁宏山疏多灵秘，鲍靓丹房未泬寥。地有朱明开洞府，天馀白首在箪瓢。思同玉女随双燕，莫笑麻姑发至腰。
送人归吴兴拜母,明末清初,屈大均,罨画帆归幸未迟，高堂相见妙颜怡。庭开蛱蝶仙灵扇，户拂蟏蛸子母丝。服贾休为南海客，求仙已得葛洪师。采兰朝夕兼鲂鲤，莫但清斋白首时。
前制府吴公以生日往罗浮山赋此寄寿 其一,明末清初,屈大均,浮丘已作谢公墩，复把罗浮当漆园。蝴蝶未过仙客洞，梅花先向美人村。八年节钺宣猷苦，一日壶觞养拙尊。好著稚川篇内外，曜真天里得真源。
前制府吴公以生日往罗浮山赋此寄寿 其二,明末清初,屈大均,生朝竞望老人峰，天寿还应格九重。且复浮沉珠海日，何妨上下玉渊龙。心开瀑布三千镜，梦落芙蓉四百钟。赌墅只今须太傅，肯教岩壑得从容。
陈守戎招饮同王陈二君分赋,明末清初,屈大均,芙蓉结子水蕉开，照客何须火凤来。白日留人双玉貌，长星奉汝一金杯。孙单定有瓶侯赏，都尉休虚剑客才。宾主孤儿怜好在，相逢不用哭龙堆。
庚午腊月丙寅举第五子阿需值慈大人八十有七生日喜赋 其一,明末清初,屈大均,又举商瞿第五儿，方开大母寿筵时。婆孙共物龄应与，父子同庚命可知。朔雪不须迎腊早，南风好为送年迟。梅花笑向高堂道，雏凤生多凤未衰。
庚午腊月丙寅举第五子阿需值慈大人八十有七生日喜赋 其二,明末清初,屈大均,豚儿天易与贫家，老蚌多珠未足誇。五子已能如栗里，六龙应得似公沙。三年结实桃方少，七十生稊柳更华。分授刘殷经各一，尽教儿女作侯芭。
庚午腊月丙寅举第五子阿需值慈大人八十有七生日喜赋 其三,明末清初,屈大均,镜里微霜两鬓侵，庭闱婉娈老逾深。六旬单豹鹦儿色，五十重华孺子心。花燕教雏长绕户，箨龙齐母每穿林。今朝又应熊罴兆，夹室喤喤有泣音。
庚午腊月丙寅举第五子阿需值慈大人八十有七生日喜赋 其四,明末清初,屈大均,三举曾孙又一孙，一年嘉庆集慈尊。麻姑炼黍成珠易，阿母栽桃结子繁。九岁应求王氏嗜，百龄未毕尚平婚。呱呱最是忘忧物，况复兰房满树萱。
送王础尘之赣州 其一,明末清初,屈大均,白头吾友渐无人，君去台关失所亲。归雁声催南海节，落梅香待建安巾。云中冒顿频乘月，雪里花门未动尘。到日郁孤当小岁，羊裘先得汉家春。
送王础尘之赣州 其二,明末清初,屈大均,新春章贡莫淹留，亦向中原作远游。黄帝岂从狂屈问，真人应向野王求。绛衣日照长无夜，白发风吹更不秋。书信早传南越客，相思一慰鹧鸪愁。
内子季刘以岁除生日承王君础尘赋诗见贶率次元韵奉答 其一,明末清初,屈大均,令娴生向岁除时，正值瑶林雪满枝。早得双珠归凤掌，长描五岳在蛾眉。千金未作编蒲笑，一日从无采葛思。与妾糟糠俱不厌，典钗方取酒盈卮。
内子季刘以岁除生日承王君础尘赋诗见贶率次元韵奉答 其二,明末清初,屈大均,能生梁女惟西粤，解配徐卿必季刘。螺黛香分鸲鹆砚，牛衣暖作骕骦裘。桑林莫祝蚕双茧，梅上休饥子七鸠。岁岁寿杯连守岁，先春一日胜先秋。
辛未元日作 其一,明末清初,屈大均,衣冠元会绕君姑，欢笑庭闱好尽娱。男女尸鸠新七子，弟兄荆树老三株。宜春帖戴连金胜，长命杯浮点玉酥。膝下盘旋虽甚健，未容西去挽天弧。
辛未元日作 其二,明末清初,屈大均,六旬有二据鞍年，穷苦真能老益坚。白帝自辞都布后，赤家谁奋大冠前。梦腰银艾长垂地，思作金标更拄天。未许称翁当此日，英龄高密正齐肩。
辛未元日作 其三,明末清初,屈大均,儿女雍和满内庭，綵衣嬉戏即仙灵。秦家弄玉馀双月，窦氏联珠且五星。瑶草先春含雪艳，银花不夜吐烟馨。桃汤献罢催桃叶，天姥扶将下幔亭。
辛未元日作 其四,明末清初,屈大均,去腊阴寒失物华，南中尽道似边沙。未知素雪非冰冻，却把红梅当杏花。献岁啼莺才一树，开春落叶尚千家。高堂早起留窗数，六萼参差吐蜀茶。
辛未元日作 其五,明末清初,屈大均,上日裁诗兴有馀，一年花发彩毫初。身当软节同眠柳，貌值灵春似立蕖。胡广亲傍无几杖，陶潜人外祗琴书。甘贫最易康宁得，乐在箪瓢敢不如。
辛未元日作 其六,明末清初,屈大均,昔类红莲甘白华，未惭明镜尚含葩。还童岂必惊淮苑，祭酒应能壮汉家。违雪雁犹依海屿，负冰鱼已上湖沙。风光先向骚人发，多作瑶笺染绮霞。
花朝宴集汤氏园亭作,明末清初,屈大均,绯桃掩映画桥东，春到花朝影尽红。作暖池塘初有雨，吹寒杨柳只多风。流莺一一笙歌里，戏蝶纷纷士女中。但使主人能爱客，名园易与辟疆同。
仲夏燕集黄氏柳桥精舍同用弧字,明末清初,屈大均,鸣蝉一一在高梧，含吐凉飕响不孤。烟水人同凫藻得，风流地似柳桥无。酒因伏日调冰液，花为炎天隐玉壶。瓜李且为河朔会，秋深行欲挽天弧。
立秋后一日崔氏楼雨望,明末清初,屈大均,秋来一日即霜天，细雨生寒尽作烟。海气不分平野外，山光如在夕阳前。穿帘乍入萧萧叶，绕树长嘶咽咽蝉。楼好欲当明月立，催人何处暮钟传。
寿南雄太守母夫人,明末清初,屈大均,太守旧称崔实母，大夫今亦五原同。神明本自传师氏，清静何烦友盖公。夕膳亲调朱萼雪，春行人沐赤棠风。天南德教台关始，十郡慈光望不穷。
七夕咏牛女 其一,明末清初,屈大均,蛾眉光出绛河分，掩映明霞织女裙。不作蟾蝫飞入月，长劳乌鹊结成云。花针处处抽红缕，香粉家家散紫芬。未夕黄姑牛罢饮，桥边却扇笑氤氲。
七夕咏牛女 其二,明末清初,屈大均,银潢高泛海人槎，喜见天孙渡羽车。诒凤无缘求务女，牵牛有幸胜匏瓜。月中易得西王药，云外难寻帝子家。二七佳期秋及早，仙灵故事最芬葩。
七夕咏牛女 其三,明末清初,屈大均,服罢瑶箱向夕闲，合欢应不减人间。生离但得如河鼓，死育宁辞作破环。百合香薰经岁梦，九光灯照隔秋颜。心悲兰夜难为永，未曙扶曦已可攀。
七夕咏牛女 其四,明末清初,屈大均,浣纱终岁苦参商，又涉明河万里长。未许客星窥织作，频从南斗得津梁。冰开七子团团镜，露浥双鸾片片裳。手爪昭回助云汉，定知天肯报文章。
七夕咏牛女 其五,明末清初,屈大均,东西河水只分流，割断云潢作御沟。职与婺星皆寡宿，生为天媛更离愁。鸳鸯有愧双青鸟，瞻兔无情一白头。婉娈未终初日上，明年含睇又凉秋。
闰七夕再咏牛女 其一,明末清初,屈大均,素秋今岁重流火，天为双星作闰来。日月数真符四七，女牛欢似上云台。还张北道长生席，更把西京百子杯。喜母丝从河汉下，佳人笑向彩云开。
闰七夕再咏牛女 其二,明末清初,屈大均,翩翩凤驾又佳期，清浅秋河雨过时。乌鹊更衔天女石，蟏蛸仍吐汉宫丝。双星岂合相怜爱，一月何曾是别离。欢宴最难重此夕，桂沉瑶彩不妨迟。
闰七夕再咏牛女 其三,明末清初,屈大均,天帝金钱定已还，辍机重得七襄闲。三星倍觉光河汉，一水频催湿佩环。心逐奔龙云冉冉，泪沾顾兔月斑斑。今宵始是无双夕，欲助填桥放白鹇。
闰七夕再咏牛女 其四,明末清初,屈大均,小儿佳节又开楼，罗绮风清织女秋。露井华看神水上，天河光接白波流。凉深夜半抛纨扇，坐到晨晖为玉钩。灵匹每怜分袂后，伯劳飞燕更含愁。
闰七夕再咏牛女 其五,明末清初,屈大均,微茫云际蹀龙镳，玉杼声沉秋泬寥。月未成光先一日，星当得语已双宵。填河天上无精卫，催泪人间有洞箫。须女殷勤相媵好，那能再闰是今朝。
八月初八夕咏月 其一,明末清初,屈大均,蛾眉今夕夜光成，未到中秋镜半明。花逐露华香共落，酒和云汉影同倾。玉娥弓向天狼彀，珠母胎从顾兔生。稍待团圆还与赏，抽毫更写仲宣情。
八月初八夕咏月 其二,明末清初,屈大均,片霞斜映绛河妍，一半秋光死魄边。心似玉钩犹自曲，影同纨扇更谁圆。瑶台未合雌雄镜，锦瑟休张五十弦。寒露欲来衣待寄，离情悽断绿尊前。
六十二岁生日作 其一,明末清初,屈大均,未到重阳暑气消，黄花已似客萧条。催人蟋蟀悲迟暮，失路骅骝叹泬寥。不觉杖乡加二岁，岂堪高卧遽三朝。奇龄尚待慈亲与，得见河清即子乔。
六十二岁生日作 其二,明末清初,屈大均,荏苒流光柰晚何，六旬有二恨蹉跎。艰难反国非重耳，矍铄临军岂伏波。野鹿鸣麑多美草，田凫傍母只寒河。闺庭思甚无馀事，日取兰陔入咏歌。
六十二岁生日作 其三,明末清初,屈大均,六十人流未有闻，又添时节两秋分。絮巾尚拥辽东雪，毛扇终挥蓟北云。白恨芦花同缟发，红憎枫叶似罗裙。仙成讵忍忘人世，鸾鹤翩翩不作群。
九日承王骠骑邀集东皋有赋 其一,明末清初,屈大均,东皋亦似兰亭会，上巳何如九日觞。菊为将军开紫笑，梅因逸少吐红香。三江水到鱼珠阔，二峤云连雁翅长。南武自来天府地，英雄衰白一沾裳。
九日承王骠骑邀集东皋有赋 其二,明末清初,屈大均,谢公棋墅此松林，化碧痕馀秋草深。散带且挥桓氏弹，和歌休怆雍门琴。弓开更奋双猿势，箭落时惊一雁心。暮拥黄云归路暝，野风吹帽影萧森。
九日承王骠骑邀集东皋有赋 其三,明末清初,屈大均,越王台枕玉山平，并骑登高结束轻。戏马风流还九日，射雕人地且三城。将归丽句雄笳鼓，未醉香醇困步兵。笑插黄花忧未遍，教添紫菊向长缨。
梅,明末清初,屈大均,纷纷桃李腊前开，岂意春初尚有梅。人戴一枝为宝胜，莺衔数片作香胎。随风未肯沾泥去，化雪犹思入酒来。靧面能令颜色好，参差儿女满妆台。
乍得,明末清初,屈大均,乍得春风不自持，无人亦复舞腰肢。白头最恐花如雪，青鬓偏怜叶似丝。有恨黄莺声咽咽，无情紫蝶影离离。风流好向灵和殿，更与婵娟斗翠眉。
一春,明末清初,屈大均,一春烟雨失年华，生事萧条愧谢家。五子诗书忧靖节，六龙婚嫁累公沙。桃无红白都成实，梅有雌雄总作花。但使文章能富丽，联珠窦氏岂浮誇。
雨声,明末清初,屈大均,雨声日夜如流水，欲写潺湲无素琴。长夜已令哀怨久，故人还使梦魂深。孤高野鹤难双宿，断绝秋猿祗一吟。摇落自来悲宋玉，江枫无柰更萧森。
寄答华亭朱君,明末清初,屈大均,云间风雅未萧条，汝复悲歌起泖桥。垂老尚为蛮府客，思乡应作越人谣。羚羊探罢嘉鱼穴，华表书残锦石标。莫更崧台秋色里，愁从古木问前朝。
奉寄关东友人,明末清初,屈大均,乌喇沙南接白山，知君征戍几时还。空馀黑水穿辽塞，岂有春风度汉关。鸿雁有心将尺素，牛羊无计与刀环。稗儿酒好须沉醉，醉射黄雕一解颜。
寄答王仲昭,明末清初,屈大均,平生知己桂山君，君若为龙我作云。湖海相将同白首，芝兰早得共清芬。风云动色惟高义，曰月争光岂至文。嗟子最能知此志，贻来书札思氤氲。
赠九十张翁,明末清初,屈大均,翁年九十即期颐，绀发朱颜映秀眉。连岁生男皆有影，开春得妾更多姿。芝华不少疗饥者，木槿偏多爱老时。凤子衣围孩笑满，弄雏堂上玉参差。
湘江曲,明末清初,屈大均,九疑点点是离愁，泪作潇湘万古流。梧野至今迷玉辇，重华何处得珠丘。遗宫彷佛当南岳，旧事苍茫问白头。骚客自来伤帝子，况逢萧瑟洞庭秋。
送客往卢沟作,明末清初,屈大均,桑乾亦是小黄河，桥下卢沟战血多。水草近京稀白雁，风沙随地有明驼。西山雪作春流大，北阙烟含野色和。知有鲤鱼遗我否，无穷饮马柰君何。
赠广州某别驾,明末清初,屈大均,先臣勋在太常中，特简慈孙为报忠。恭谨已知齐万石，循良自可得三公。名城北枕台关险，大府南开涨海雄。父老最能歌别驾，王祥看与使君同。
为酒家黄丈寿,明末清初,屈大均,汝作黄公一酒垆，红梅香酿自芜湖。白衣好向玉京送，纪叟休令金粟沽。月喜轮高三五近，花愁斗大十千无。长生赠尔惟荒宴，嵇阮相从始不孤。
紫菊,明末清初,屈大均,年年紫菊先黄菊，正色繇来得令迟。稍染清霜朱已夺，深含白露湿难持。冠边香杂茱萸气，钗畔妍争翡翠姿。重九最怜开应节，陶公篱落未曾知。
为潮州孔别驾母陈太夫人寿,明末清初,屈大均,阙里生贤尽玉珂，尼峰五老秀嵯峨。素王诗礼文孙满，鲁国尊亲寿母多。梅吐潮阳红雪艳，萱开泗上绿烟和。凭将旨酒为膏泽，难老真如燕喜何。
奉答方誉子枉顾草堂留赠之作次原韵 其一,明末清初,屈大均,峰是罗浮最小孙，草堂须傍蒋山尊。遗民君莫求南越，故国吾将老白门。但使蒿藜三径在，敢言兰芷一家存。水仙苗裔惟哀怨，皓首骚经厌讲论。
奉答方誉子枉顾草堂留赠之作次原韵 其二,明末清初,屈大均,却幸穷愁得著书，萧条长守故山庐。神仙未遣都无分，农圃何妨遂不如。陶氏儿争惟纸笔，郑公宾笑是耰锄。白衣终与春秋老，文艳看君献子虚。
奉和龚蘅圃驾部偕诸公游光孝寺出城访长寿精舍之作次原韵 其一,明末清初,屈大均,使节雍容薝葡间，菩提诃子更同攀。花随咳唾劳天女，镜向虚无得玉颜。南漠影馀双塔在，西禅声送一钟还。未陪挥麈期他日，遍坐香台弄白鹇。
奉和龚蘅圃驾部偕诸公游光孝寺出城访长寿精舍之作次原韵 其二,明末清初,屈大均,并骑花田兴欲乘，半塘先访白莲僧。贪听霜叶惊仙梵，坐到星河拂玉绳。梅早尽开催腊蕊，瓜寒尚缀隔年藤。精蓝此地堪辞藻，羡尔风流总义仍。
送时君之京谒选,明末清初,屈大均,匹马冲寒庾岭过，惊看雪比朔天多。催春柳色迎珠勒，计日莺声送玉珂。百里好求句漏地，三年将使越人歌。羊城自是仙灵窟，莫漫移家向御河。
木棉头即事,明末清初,屈大均,紫桔黄柑艇子中，疍娘无柰数钱工。嘉鱼买向柔荑手，腊酒酤来浅水篷。榕树半枯初见雪，鹤雏全宿早知风。去年寒甚今年减，岭外春光自不同。
布水村题姬人旧居,明末清初,屈大均,三水西头紫石矶，旧时桃叶此扃扉。绿萝生长存闾井，碧玉人家本细微。树解生珠琼蚌似，花能吐凤赭桐希。拟从双角携公姥，孺子宫边白首归。
寄怀毛翰林大可 其一,明末清初,屈大均,苧萝今日生才子，绝似施家又一西。文砚定裁红粉石，墨香应注浣纱溪。多钱方朔频辞帝，无子商陵不去妻。最喜六朝兼沈宋，新声妖冶使人迷。
寄怀毛翰林大可 其二,明末清初,屈大均,家近湘湖多紫莼，季鹰闻已作逋臣。能争西子为乡里，莫继夷光作土神。弟子偏多才藻女，先生故是滑稽人。若兰妒绝阳台去，老蚌无珠泪满巾。
壬申元日作 其一,明末清初,屈大均,元正启节又壬申，寿母加年百福新。韦氏生徒梯几早，谢家儿女剪刀春。蓬头亦喜簪华胜，萝带偏宜舞锦茵。莱子未衰孩笑甚，膝前争作放鸠人。
壬申元日作 其二,明末清初,屈大均,鹿布衣轻喜暖风，春来人事转融融。三时量腹还中叟，一日承欢即上公。柳吐烟光晴更绿，梅含冰艳冻逾红。椒觞次第先年小，新得孙曾乳燕同。
壬申元日作 其三,明末清初,屈大均,细雨霏微作湿年，定知禾黍满中田。长居陇亩忧无日，暂学农桑幸有天。玉盏香浮椒目小，冰盘辛出芥心鲜。开春半日能沉醉，一岁欢娱解胜前。
壬申元日作 其四,明末清初,屈大均,三朔那堪日蚀来，春秋少见此天灾。奔车未遣麾戈逐，吐壤先教伐鼓催。岂有鲍宣书更上，无劳后羿弹重开。炎光沐浴还晞发，尽扫虹蜺愧不才。
壬申元日作 其五,明末清初,屈大均,衰暮弥教爱日深，非关葵藿解倾心。重轮岂可亏元旦，枉矢何当射太阴。歌舞东君贤姱在，起居西母阿环临。折花扶木持为寿，长向龟台听啸音。
壬申元日作 其六,明末清初,屈大均,光华犹忆圣明前，拜手惟歌复旦篇。欲作康侯依昼日，先从王母乞长年。莺教堂上催春酒，花使房中献水仙。白发久忘兴废事，婴陵争似伯瑜贤。
上元后二夕惠州韶州两使君暨诸公同集长寿精蓝分得一先韵 其一,明末清初,屈大均,光含佛火百轮妍，三五犹馀两夕圆。上客玉毫崔液赋，使君金镜谢庄篇。觞飞不记红牙箸，钩戏争探白腹钱。催放银花无数树，炎炎春色结丹烟。
上元后二夕惠州韶州两使君暨诸公同集长寿精蓝分得一先韵 其二,明末清初,屈大均,南油满注百枝燃，火里春生不夜天。露冕双临光乍合，冰轮两食影仍圆。竹林荒宴惟须达，莲社风流可是禅。玉漏休催归骑散，看灯未尽简文笺。
自中宿上韶阳道中有作 其一,明末清初,屈大均,潮到禺阳一宿回，峡门南北向江开。玉环已绝仙猿迹，长笛空传帝子哀。黄鹄有心终一举，白云无恙自重来。峰峰相对都相似，彩翠纷纷入酒杯。
自中宿上韶阳道中有作 其二,明末清初,屈大均,二禺离合似罗浮，三峡荣回到郁洲。螺女望夫山石老，秭鹃思妇野云愁。何心帝子偏长往，有恨王孙定久留。最是南朝馀古木，萧条落叶易高秋。
自中宿上韶阳道中有作 其三,明末清初,屈大均,嵯峨峡口多奇石，一一香垆不似峰。夹岸赤城开锦绣，满江青影倒芙蓉。松篁处处迷山寺，洞穴时时应暮钟。未尽诸滩愁妇子，眠篙不遣一人松。
自中宿上韶阳道中有作 其四,明末清初,屈大均,险绝飞厓半压舟，纷纷象马石当头。风教急峡三朝过，雨遣惊滩一日留。山鹧催归知有梦，野花多故肯忘忧。迷津欲向烟波问，渔父无人祗白鸥。
自中宿上韶阳道中有作 其五,明末清初,屈大均,峰作华不四注来，芙蕖何处翠华台。一天石笋穿霞出，百道云门夹水开。去路苍茫边雁引，归心断绝野猿催。嗷嗷乌乌霜林外，菽水干人愧不才。
自中宿上韶阳道中有作 其六,明末清初,屈大均,北风吹鲍一帆弓，下水憎他竹箭同。百丈攀缘愁鸟道，千盘上下苦蚕丛。峰多牙角森相触，石积青冥郁不通。绝壁有时如射的，烟萝穿遍翠玲珑。
自中宿上韶阳道中有作 其七,明末清初,屈大均,天然勾漏几峰深，弹子谁穿铁壁心。乱出风云无数窦，长含水石有馀音。空中花满知霜瀑，绝顶松多隐玉簪。猿鸟不知人有怨，声声相应膝间琴。
自中宿上韶阳道中有作 其八,明末清初,屈大均,横斜多似不成峰，迸出空冥尽箨龙。四壁痕留乾瀑布，半天香堕湿苔松。潭边猿狖枝枝影，石上麇麚处处踪。灌木悲吟山鬼答，离忧何处更相从。
自中宿上韶阳道中有作 其九,明末清初,屈大均,一重烟雨一重愁，深掩蓬窗听瀑流。多羡无家惟白鹭，绝怜如故是黄牛。渔灯稍辨沙边驿，戍角频惊江上楼。垂老始知行役苦，于陵衣食向人求。
自中宿上韶阳道中有作 其十,明末清初,屈大均,鹧鸪相唤白花潭，多事雌雄祗向南。越鸟亦知怜久客，空闺应枉种宜男。帆樯拂尽千峰翠，衣带拖残一水蓝。井畔未留庐橘树，高堂无养望苏耽。
至韶阳呈陈使君 其一,明末清初,屈大均,依依又向谢公楼，未尽欢娱是倡酬。孺子知交多大守，少陵宾客老诸侯。吟开紫翠双天阙，卧治神明一太丘。莫笑白华贫处子，无营偏作稻粱谋。
至韶阳呈陈使君 其二,明末清初,屈大均,惠阳招手复韶阳，爱客风流两郡长。才向右军观笔阵，又从仲举拂书床。冰弦日奏清炎服，玉玺天褒首瘴乡。自是重华苗裔好，九成台畔易循良。
惠浣堂成赋谢惠州王使君 其一,明末清初,屈大均,俸钱分得玉壶冰，堂搆城南力未胜。筑有伯夷为太守，居非仲子在于陵。燕衔莺粟香泥结，萱树兰房黛色凝。五柳三槐春未已，使君膏泽到云仍。
惠浣堂成赋谢惠州王使君 其二,明末清初,屈大均,东樵未得遂幽居，南郭依然作敝庐。仲举肯先看孺子，文翁知最爱相如。频将金错资开径，待化丹砂润著书。裴冕林塘应更卜，主人情甚浣花渔。
题白鹤峰苏文忠公祠赠用公 其一,明末清初,屈大均,江山故宅一丹丘，手泽萧森古木秋。放逐若非同澧浦，文章争得老罗浮。虹桥已为灵妃作，玉带还因老宿留。香火有君禅寂在，不愁无地挹风流。
题白鹤峰苏文忠公祠赠用公 其二,明末清初,屈大均,袈裟身似岁寒松，白首栖闲祗鹤峰。蝉已无心长不食，龙犹有角更多聪。槎江水抱城阴曲，象岭云含塔影重。掌故先朝还记否，兼旬相对喜从容。
题白鹤峰苏文忠公祠赠用公 其三,明末清初,屈大均,咫尺糟丘即洞天，狂歌一一总通禅。无生不使神仙得，却老休将服食传。双岳乍分空雨外，二江长合乱云边。城西更有丰湖好，旧住芙荷四十年。
生日示姬人 其一,明末清初,屈大均,玉貌先生岂有求，莫愁天遣慰穷愁。更教竹叶无离手，自可芦花不上头。共命鸳鸯争一日，同心桃李媚三秋。弄雏人爱将雏甚，乌子多生逐凤游。
生日示姬人 其二,明末清初,屈大均,萧晨休叹岁寒催，朔雪炎天未易来。梅蕊故当重九发，菊花偏向小春开。岂如桃好多根叶，长与松高在草莱。捣药殷勤蟾兔似，女君相逐上瑶台。
喜友人生子 其一,明末清初,屈大均,公沙新举一龙迟，未到商瞿五十时。贫似叔鸾多二女，才如宋氏有诸姬。未知葛勃为谁婿，何意文开得此儿。长至喜当汤饼会，梅花齐祝玉连枝。
喜友人生子 其二,明末清初,屈大均,纷纷织素手争携，负戴何年返会稽。才子嘉名惟犬子，贤妻令德信鸿妻。长贫亦得文章用，未老休将出处迷。命子新篇应有作，多开纸笔向中闺。
雪残香荔支复荣,明末清初,屈大均,去腊南天苦雪侵，珊瑚冻折荔支林。春来香玉魂都返，翠作炎霞影尽阴。火齐即看红日乱，瑛盘更沃碧泉深。新州核小真难得，冰雪全空姑射心。
赋得庄周梦为蝴蝶,明末清初,屈大均,逍遥自是至人心，仙梦虚无物化深。出茧三春为凤子，如轮五色向花林。千年蝙蝠徒为尔，一夕蜉蝣亦至今。解绝云霓非有待，漆园精爽在兰衾。
过梅庵奉访石草老宿,明末清初,屈大均,老向霜林一汉臣，梅花同作白头春。空看天醉逾三纪，未得河清已八旬。野寺清泠惟井水，荒城飒沓总边尘。相遇旧事谈天宝，泪洒禅枝愧苦辛。
兔,明末清初,屈大均,爰爰硕鼠不相同，自是仙人白兔公。扑朔解春天上药，迷离长望月中雄。龙沙小猎长亲射，雉子惊飞总被笼。斯首烹来催进酒，甘凉一曲醉难终。
钟山和杜子,明末清初,屈大均,钟山绵亘接三山，势作金城紫翠环。牛首尚馀双阙在，龙髯祗得一人攀。二陵时食樱桃外，六代春魂燕子间。佳气郁葱浮万户，未应弓剑至今闲。
太湖怀范大夫,明末清初,屈大均,风流谁似大夫长，一载西施遂渺茫。佳丽至今馀笠泽，精灵何处不夷光。洞庭花枕鱼鳞屋，胥口云连玉屧廊。终古红颜感知己，春来争荐早梅芳。
简书得乾蝴蝶 其一,明末清初,屈大均,不复翩翩作凤车，成烟尚识锦裙裾。谁从花底留香蜕，自向芸中友白鱼。狡狯总因勾漏令，逍遥多在漆园书。未交金粉犹沾手，知是雌雄独宿馀。
简书得乾蝴蝶 其二,明末清初,屈大均,羽化罗浮不记年，丹书蚕食得神仙。蜉蝣衣服消冰雪，科斗文章老洞天。尸浊定知悲玉斧，魂香应尚在花田。无情易谢人间世，朽麦生涯信可怜。
端州吊古 其一,明末清初,屈大均,蒙尘一自向牂牁，鱼服艰难触网罗。妃女泪添滇海满，君王魂傍桂阳多。羚羊旧国哀鶗鴂，岣嵝遗宫隐薜萝。无数杜鹃谁再拜，年年寒食一悲歌。
端州吊古 其二,明末清初,屈大均,几日崧台驻六飞，龙髯攀堕泪空挥。山河无地容金盌，陵寝何年振玉衣。野接苍梧成大漠，峰连员屋总金微。哀笳吹尽之回曲，未得生从绝塞归。
端州吊古 其三,明末清初,屈大均,玉殿虚无水国阴，西南空向夜郎深。君臣枉寄蛮夷命，士马长悬考妣心。铜柱擎天馀尺土，金戈逐日祗长林。艰难十载哀忠武，血洒沙场碧至今。
癸酉元日作 其一,明末清初,屈大均,天鸡隐隐起空中，海日初烧混沌红。气象新从三朔出，光华长与一人同。欢将寿爵歌难已，老向高台舞更工。无限春晖在芳草，青青先到白头翁。
癸酉元日作 其二,明末清初,屈大均,平明拜手御炉烟，史笔恭陈上帝前。虎视谁书秦正月，龙兴自纪汉元年。老人星在无长夜，尊母台临即洞天。王命早从慈氏识，功成方作曜真仙。
癸酉元日作 其三,明末清初,屈大均,初风飘柳拂窗纱，最早莺声是我家。萱草天生长命草，桃花人作合欢花。纷纷子女争珠黍，一一衣裳斗月华。喧暖开春才一日，宣文已两醉流霞。
癸酉元日作 其四,明末清初,屈大均,龙马精神母气传，六旬多四益贞坚。方圆已尽羲皇卦，五十须加孔父年。膏润梅花嫌雪少，光浮梧叶喜霞鲜。胎禽子和松间满，老凤飞声接上天。
癸酉元日作 其五,明末清初,屈大均,春来容易玉颜酡，未恨长贫老薜萝。方朔细君遗肉少，渊明稚子与梨多。夭桃有口元知笑，翠羽无心亦解歌。早晚榆钱凭买酒，五铢难复奈愁何。
癸酉元日作 其六,明末清初,屈大均,先师未曙礼簪裾，绕膝童蒙告有馀。商氏教儿先大易，伏公传女更尚书。三春弦诵开元吉，一代文章接太初。异日儒林知有传，未应辞赋比相如。
卖董华亭手卷,明末清初,屈大均,董公真迹世间希，博取锱铢更典衣。书画未充三日腹，文章长得百年饥。求仁岂是专求粟，采义何尝但采薇。悔使黄金如粪土，暮龄生计益全非。
卖墨与砚不售感赋 其一,明末清初,屈大均,旧墨方程不忍磨，估人持去恨如何。只应砚汁倾三斗，岂有挥金买一螺。胶漆绝愁天下少，钱刀空使故人多。顶烟欲尽分儿女，教写真书去换鹅。
卖墨与砚不售感赋 其二,明末清初,屈大均,水岩真砚石膏腴，细夺仙人冰雪肤。报椟多年矜美玉，投人暗路愧明珠。愁非善价偏难售，枉说奇珍不易图。金错囊中羞涩甚，少陵长是一钱无。
乙亥生日病中作 其一,明末清初,屈大均,未殉黄泉忍有身，劬劳此日益沾巾。生辰岂复知重九，明发空然念二人。蒿蔚忧思成贱草，蜉蝣变化本微尘。自今不惜先朝露，有愧瓶罍是鲜民。
乙亥生日病中作 其二,明末清初,屈大均,无能代死格高旻，苫块馀年过六旬。致毁敢当衰老日，胜丧思作孝慈人。频开几杖祠尊老，不使妻孥拜贱辰。怙恃今朝成永感，白头孺慕向谁陈。
乙亥生日病中作 其三,明末清初,屈大均,枉度浮生八八春，无成但作毁伤人。亲终此日方称老，家弊何年始逐贫。松为先朝根半固，桂生南国味全辛。无穷天地惟哀痛，洒泪空知怨不辰。
乙亥生日病中作 其四,明末清初,屈大均,年年生日舞莱衣，今但堂前拜素帏。尚可支床同阮籍，会须庐墓学罗威。啼鹃血尽声难久，病鹤神伤梦亦稀。膝下婆娑终已矣，茫茫肤发欲安归。
乙亥生日病中作 其五,明末清初,屈大均,少孤尚识先公墓，手种苍松已十围。祔葬自知同穴是，于场谁谓独居非。无多虎迹心休怖，有限猿声泪莫挥。母鸡酸辛同此日，堂空不见旧庭闱。
乙亥生日病中作 其六,明末清初,屈大均,岁岁躬耕却忍饥，无馀筋力到甘肥。未衰人已欺玄鬓，垂死天犹妒白衣。芝草未知何代物，梅花自是昔贤薇。重阳凄怆非霜露，生日从来血泪挥。
悼昭平夫人季刘 其一,明末清初,屈大均,梅花自嫁接舆来，一片冰清映玉台。姓字频馨高士传，诗歌未畅美人才。悲同窃药归蟾魄，幸匪留珠在蚌胎。于役不曾耽日月，恐君愁望白龙堆。
悼昭平夫人季刘 其二,明末清初,屈大均,命薄相将叹不辰，冰霜食尽碧山贫。赁舂频失侯光侣，磨镜空馀孺子身。姑服未终祥禫日，女行方及摽梅春。平生淑俪难偕老，泪滴糟糠又一人。
悼昭平夫人季刘 其三,明末清初,屈大均,廿载鸡栖类伏雌，牛衣相对总凄其。英雄蹭蹬饥寒日，儿女绸缪老大时。后死黔娄谁作诔，长鳏沐犊但含悲。只今凫雁无心弋，风雨平明卧起迟。
悼昭平夫人季刘 其四,明末清初,屈大均,多病芙蓉易白头，先姑逮事苦晨羞。犹能四十非朝槿，未是东西作御沟。去日长啼忧犬子，生时均养累尸鸠。中年已丧三徐淑，别鹄离鸾总一丘。
题马参领乐田图,明末清初,屈大均,无心射猎向秋空，且拥图书大帐中。文学已将高密似，神仙更与伏波同。云林萧散多真乐，水木清华满素风。儿女分传经大小，书声吹彻越台东。
姬人墨西氏生日赋以赠之 其一,明末清初,屈大均,有美文房字墨卿，先予一日下瑶京。将书令拂花绡滑，欲画教研水玉轻。贪暖早梅频结子，宜寒迟菊未舒英。明须五日方重九，萸酒延年且预倾。
姬人墨西氏生日赋以赠之 其二,明末清初,屈大均,共命鸳鸯宿锦沙，骈头菡萏吐朝霞。乐天无奈小蛮柳，摩诘偏多天女花。喜有明珠双出掌，愁教碧玉一持家。芙蓉生近重阳节，勿使清霜妒丽华。
姬人墨西氏生日赋以赠之 其三,明末清初,屈大均,与我同生隔一朝，天教玉佩早相要。妆成堕马犹垂发，步作惊鸿岂折腰。凤产桐花香乳少，蝉餐清露玉肌消。糟糠大妇伤先没，骨肉凭卿一手调。
姬人墨西氏生日赋以赠之 其四,明末清初,屈大均,晚岁频过养国时，毵毵白发愧蛾眉。三千不说吴光剑，九十惟歌卫武诗。翠筱沾濡愁粉腻，苍松缭绕苦萝丝。儿童教育频相托，莫为清贫损孝慈。
黄华,明末清初,屈大均,黄华偏爱白头人，一朵长依折角巾。秋色有情元淡冶，白云无欲自清真。诗因饮酒辞多放，书为笼鹅笔更神。蒲柳岂期能七十，自来难老是天民。
病中再送紫翁王使之任川南 其一,明末清初,屈大均,蓬庐久病绝车轮，君为沈绵日益亲。重老幸逢生死友，临危忍作别离人。之官况值黔巫远，遣使何繇药饵新。知有啼猿代呜咽，一声先寄峡门春。
病中再送紫翁王使之任川南 其二,明末清初,屈大均,乐好人伦识鉴清，分来仁孝有深情。穷愁似我能无死，疾痛呼君即所生。治药兼劳陈仲举，传经总爱郑康成。腐儒衰晚惭无补，感激知交泪欲倾。
病中再送紫翁王使之任川南 其四,明末清初,屈大均,伏枕从教不复朝，尘封药灶更箪瓢。谁能裹饭求桑户，自合持蔬槁鲍焦。黄蝶多情难速化，白鸾无信只空招。凭君此去频相忆，锦水双鱼慰寂寥。
病中再送紫翁王使之任川南 其五,明末清初,屈大均,三春长夜如秋夜，卧疾沈沈欲返真。体魄何妨随变化，神仙亦是一埃尘。泉飞喷薄无生话，岳立峥嵘不死身。君最高深知此意，梦魂相逐到双岷。
病中再送紫翁王使之任川南 其六,明末清初,屈大均,著述无成欲假年，天须后死绩遗编。论文水乳真知己，求友岩阿最得贤。微贱每遭交态薄，孤高终抱道情偏。使君更是无骄吝，安得重依衮绣前。
佟声远友兄爱予第四儿明渲特甚求养为己子病中赋诗六章敬以托之 其一,明末清初,屈大均,三春问病少交亲，君是新人即故人。一日相知成肺腑，两家敦好胜婚姻。心伤舐犊犁牛老，肯代将雏凤鸟仁。童稚怜伊今失恃，更令樛木结慈因。
佟声远友兄爱予第四儿明渲特甚求养为己子病中赋诗六章敬以托之 其二,明末清初,屈大均,吾儿招弟已双珍，上有三兄玉树亲。得托君侯成父子，即令昆友尽天人。桐花香好栖么凤，荷叶高宜覆绿蘋。况尔黄裳能逮下，自应螽羽有馀春。
佟声远友兄爱予第四儿明渲特甚求养为己子病中赋诗六章敬以托之 其三,明末清初,屈大均,今岁尸鸠应七子，昔年老蚌每双珠。如君艳艳多三妇，不日啾啾即九雏。萝附乔松丝宛转，萍依青水叶纷敷。定知恩爱长加膝，看似亲生一丈夫。
佟声远友兄爱予第四儿明渲特甚求养为己子病中赋诗六章敬以托之 其四,明末清初,屈大均,渊明旷达但长吟，有子贤愚不系心。婚嫁难完须大耋，妻孥若弃即长林。黄头幼稚君能托，绿髓仙真我欲寻。根向太山如久结，孤生竹筱自森森。
佟声远友兄爱予第四儿明渲特甚求养为己子病中赋诗六章敬以托之 其五,明末清初,屈大均,病涉冬春已半年，弥留不死任皇天。已教隐几同枯木，便合遗衣化乱烟。松势每忧巢欲覆，鹤声安望子能传。蠢兹豚犬无知识，亚次相依或象贤。
佟声远友兄爱予第四儿明渲特甚求养为己子病中赋诗六章敬以托之 其六,明末清初,屈大均,君池不独美芙荷，十二茨菰一乳多。鰋鲤吹花争日暖，鸳鸯喋藻乐春和。将予黄口持香饵，逐尔红妆向影娥。孩笑喧喧同两妹，熊罴催下锦云窠。
留别傅应州,明末清初,屈大均,雁门横代郡，龙首跨云中。霸气沙陀壮，边谋主父雄。黄花开岭北，浑水绕城东。歇马斜阳尽，悬军古戍空。赋成投太守，繻弃识终童。清夜壶觞合，高秋射猎同。黄羊行美酪，紫兔落雕弓。塞色胭脂暗，边声觱篥通。钟灵寻凤井，驻跸问龙宫。汉帝巡沙漠，天威起大风。昭回垂圣藻，峻极叹神工。谁造千华塔，真疑一柱功。榱梁争龠黍，户牖竞玲珑。层搆如楼阁，孤标亦华嵩。针芒先不露，斤斧后应穷。甲子完颜记，瓶沙大士聪。参差无接笋，纡曲似垂虹。万象金波丽，诸天翠霭蒙。登临收海岳，指顾尽羌戎。茹越连疏木，桑乾起暮鸿。使君饶逸兴，贱子一悲翁。暂握青霄手，全披皦日衷。草书追内史，诗序托孙公。白昼弦歌洽，阳春雨雪融。清扬怜蔓草，奇响爱焦桐。关隘逢天险，藩屏赖尔躬。微言能玉振，大蒐必车攻。厉圣惟狂狷，从龙自镐丰。交情存宝剑，歧路指花骢。愁绝频分袂，阳关唱未终。
雁门关与天生送曹使君返云中四十韵,明末清初,屈大均,赵塞楼烦北，秦城句注东。天悬双阙峻，地压九边雄。阴积龙堆雪，寒吹马邑风。关云迷白雁，江树忆丹枫。凭眺贪形胜，追陪得钜公。醉挥军幕酒，吟送使臣骢。事业悲流水，文章慰转蓬。诗亡宜发愤，年长已成翁。李子才何杰，曹侯道故通。埙篪开乐府，衮绣丽天工。清庙朱弦似，西京大璞同。神人钦唱叹，云物接昭融。好我贻金石，游仙问华嵩。劳谦能罄折，驾驭必车攻。阮籍沉酣后，梁鸾赁作中。市廛藏远蹈，毫素托深衷。正始音相应，延陵听独聪。黄钟惊靡曼，香草拾童蒙。出处忘陈迹，箴规向薄躬。金丸当稚鸟，玉轸饰焦桐。化理论无始，交情勉有终。烹鱼须溉釜，射虎为张弓。飞将材无让，宗周梦未穷。宣威聊镇朔，赐乐在和戎。钜鹿藩京邑，飞狐扼代宫。孟舒惟布德，萧相肯居功。吾辈惭狂简，君心爱朴忠。春秋存草野，黄老谢鸿濛。赤舄堪随旦，丹砂不问洪。乾坤虽朔漠，日月自房栊。别绪纷春霰，离忧急草虫。扬旗过广武，倚剑失崆峒。铙吹桑乾远，台门北岳崇。黑河霜惨淡，青冢草朦胧。愿寄沙陀札，来招桂树丛。白登思缱绻，阴馆恨倥偬。辽后妆楼古，苏卿庙貌隆。五言冠冕在，一代舞歌空。饥渴依殊域，精灵格上穹。何当清渭猎，车后载蜚熊。
寿尹太翁二十韵,明末清初,屈大均,二岳罗浮峙，三门涨海通。神仙多窟宅，造化在房栊。大老元姜父，真人是尹雄。角应生左鬓，光已转方瞳。井有丹砂汁，堂多桂树风。兵钤开大鲤，王猎待非熊。往日为郎早，筹边奏草工。老臣方祭酒，令子已得弓。璞玉人难器，盐梅望正崇。今朝持大斗，与客上新丰。柔色思春草，精心格上穹。灵芝宫阙似，巨枣瓠瓜同。玉杖敦三老，丹经得八公。笙诗尊绛萼，舞曲艳惊鸿。物贵珊瑚市，人欢薝卜丛。鹧鸪峰拱北，蝴蝶洞朝东。雨滴黄旗翠，花流碧甲红。登临长自乐，吟咏晚逾攻。神器须黄绮，名儒必马融。愿言颐养备，与道共无穷。
山澥关,明末清初,屈大均,一线岩关在，神京此大门。潮声吞渤海，山势接昆仑。独扼辽东吭，深盘碣石根。黄榆连汉垒，白草带秦垣。顷者遭龙战，诸夷起虎墩。乾坤归大漠，锁钥失雄藩。枉设西洋炮，频降上将幡。花门空饱肉，青冢不归魂。日向双笳落，云随万马奔。我来繻屡弃，谁见节犹存。鸿雁虚惊箭，骅骝正伏辕。雪花千里捲，旗影两河翻。天险嗟如此，丸泥莫可论。徒怜徐国烈，辛苦为中原。
过吴不官草堂赋赠,明末清初,屈大均,今日东林社，遗民半入禅。君栖洞庭馆，不异虎溪边。敛性成幽石，行歌彻紫烟。门临响水涧，家有梅花田。橘柚香无数，杨梅红更然。琴书开暖日，鸡犬散晴天。竹笋穿苔小，银鱼入馔鲜。采兰陈膝下，弄鸟向堂前。昔我沧洲祖，人称莱子贤。高堂过百岁，白发奉双仙。孺慕今惟子，南陔复有篇。白华朱萼好，相赠两流连。
为频阳田先生八十寿,明末清初,屈大均,河华英灵聚，西来气混茫。奥区先渭汭，沃野更频阳。有美雄京兆，田公负令望。宗周传礼乐，西汉绍文章。小邑牛刀试，空山豹雾藏。采芝从地肺，晞发向扶桑。昭代留耆旧，中年谢霸王。耦耕檀柘里，独钓漆沮傍。揽德鸾难下，含精桂自芳。白云横陆海，瀑布落崇岗。八十春无尽，飞腾兴欲狂。无为真药饵，不老是壶觞。姑射元冰雪，神尧亦秕糠。岳莲标玉井，仙掌注寒浆。骨髓年来紫，瞳人日以方。里闾钦几杖，髦士奉圭璋。令嗣生民秀，贤书上国光。诗称花萼韡，舞拂綵衣长。雉子斑何极，龙媒蹀未央。神人和唱叹，廊庙肃趋锵。深爱存颜色，清歌祝乐康。万年松偃盖，九子凤吹簧。烟叠荆山陌，溪盘祋祤乡。老人南极灿，王者泽兰香。四皓空贫贱，中华靡赞襄。星迟东井会，风待赤旂扬。拾穗中田露，披裘九月霜。老成为国献，久视比仙强。世变迁陵谷，人间足稻粱。麒麟逢孔父，蝴蝶化蒙庄。至道遥相契，苍生定不忘。他时清渭猎，车后载君璜。
粤台怀古,明末清初,屈大均,百粤称天府，双台眺碧空。海吞南武郡，山枕赵佗宫。珠市鲛人集，金门蜃气通。潮飞千嶂白，花映半天红。游女云边艇，都人果下骢。洲形斜偃月，草色远含风。笛弄沉香浦，觞浮桂树丛。衣冠分建业，井里比新丰。久变蛮夷俗，长怀割据功。交州元险阻，越尉亦英雄。黄屋扶桑下，朱旗旭日东。秦皇难再世，项羽枉重瞳。虎视曾何益，龙兴自不同。匹夫休叱咤，三杰正和衷。卒致歼垓下，何妨王汉中。任嚣谋略善，陆贾笑谈工。立国聊乘乱，称臣遂效忠。春秋朝衮冕，关塞罢兵戎。翠羽鸣浮峤，繁葩落刺桐。仙灵多窟宅，芝朮胜华嵩。五岭堪栖隐，中原尚战攻。宁求勾漏令，早作浣花翁。三寸留侯舌，千钧李广弓。飞扬心未已，导引术无穷。月出扶胥树，霞横朔漠鸿。骑羊人已去，舞剑曲初终。踪迹虽飘梗，精诚每贯虹。言寻广成子，长啸上崆峒。
泰岳 其一,明末清初,屈大均,玄黄相喷薄，气结金银峰。青帝行春令，中天作岱宗。鲜霞乱沧海，初日上芙蓉。御道盘三观，虚坛倚五松。无人探玉牒，独自听霜钟。树接蓬瀛近，云遮齐鲁重。明堂留汉迹，梁父失秦封。瀑布横天白，桃花带露浓。仙人飞不下，玉女笑相从。缥缈星河外，迎予一白龙。
泰岳 其二,明末清初,屈大均,濛濛岩洞里，元气有周秦。万物生青帝，群峰拱丈人。天鸡呼日早，仙阁出云新。濯发攀河汉，冥心见鬼神。琴声流众壑，剑彩绕孤身。长子惟南面，天孙有大春。命长凝木火，精已作星辰。雷以三阳壮，龙于正月屯。望中愁系练，行处想扶轮。忍使乾坤失，苍茫泪满巾。
西安别沈太史,明末清初,屈大均,北斗秦城直，南山汉阙连。龙兴三户日，虎视八州天。往事浮云里，遗基蔓草边。二南王道荡，四塞地形偏。设险资豺虎，居中忆涧瀍。深仁垂百世，大义劫千年。吊古心空怆，逢君赋遂传。焦桐频并瑟，老骥漫当鞭。霹雳中郎侧，飞扬伯乐前。交情忘出处，世态苦推迁。吾道宜贫贱，斯人亦市廛。君公牛自侩，叔夜凤难骞。爱尔南邦杰，今时太史贤。石渠昭著作，梁苑荷陶甄。雨膏曾分陜，谋猷迥济川。青云虽奋发，白屋更周旋。玉笛胡床弄，襜帷大道褰。右军神旷旷，洗马兴翩翩。捉麈惊河汉，挥毫惨雾烟。草书团扇重，误点画屏妍。恢廓承家学，精微在砚田。而翁垂素业，当世奉韦编。经术尊刘向，词华老伏虔。明堂遗太玉，清庙舍朱弦。金石商歌出，兰蘅楚佩鲜。乡人修俎豆，弟子典牲牷。大厦崇堂构，名山肃几筵。孝思谁不匮，善述汝无愆。台辅寅恭后，人伦表帅先。举觞称雅颂，把臂向林泉。别绪章台结，离忧易水悬。出关歌不已，折柳意凄然。白马东之代，黄金北赴燕。灞桥分手处，相望在贞坚。
代赠王海宪十六韵,明末清初,屈大均,南武称天府，城临百粤雄。山川多霸气，割据有遗宫。夫子来开府，诸侯早避骢。宣威鲛浦上，秉宪象林中。界柱勋重建，戈船策更工。夷吾筹煮海，越石赋扶风。上郡多豪杰，横行独乃公。神灵钟太华，剑履下崆峒。豹变真君子，龙骧是阿童。年时冠獬豸，衮职补华虫。谟似皋陶告，诗将大夏通。鼓钟开板屋，琴瑟待焦桐。吐握符姬旦，仙灵问葛洪。作人持玉尺，求士得冥鸿。恺悌垂天德，神明作圣功。愿言逐裘带，长在药洲东。
赋赠秣陵某方伯,明末清初,屈大均,南国当珠斗，东山得衮衣。开藩龙虎地，敷政帝王畿。召伯多阴雨，君陈在紫薇。归心先白屋，入梦即黄扉。海内难藏富，朝端有作威。苍生瞻岳牧，令子赞庭帏。孝友陪张仲，文章接陆机。江山三楚是，花柳六朝非。北海尊能满，西园赋不违。谢公墩咫尺，相赏及芳菲。
赋送镇安别驾,明末清初,屈大均,邕州千里外，土府万山中。地与交南接，官于太守同。威灵千骑入，德教百蛮通。银艾腰方始，金标立未终。声诗开子女，明信荐三公。吹管消春瘴，挥琴送夕鸿。玉壶长注露，铜鼓静含风。雨散雷高翠，霞连海角红。怀人东莞远，平佛日南空。四塞当天险，三年奏土功。伫闻神雀下，褒语出深宫。
代挽楚抚军,明末清初,屈大均,形势推荆楚，朝廷倚栋梁。安危臣弟在，眷注帝心长。北阙悬黄鹄，南楼启武昌。绸缪多牖户，锁钥几封疆。梁木俄然折，连枝更可伤。精灵凭将士，涕泗满湖湘。文武今谁宪，神明夙自强。猷须元老壮，兵以丈人祥。七载忘裘带，三年缺斧斨。疮痍犹未起，衽席总多方。杀气愁金齿，妖星恨火房。推心消反侧，奋臂作金汤。德润如阴雨，威寒俨肃霜。王侯同汗马，父老只甘棠。碣为神君勒，书探武库藏。弥留犹请命，感激每飞章。往者绥江左，苍生恋衮裳。流离忧水旱，博济及炎荒。玉匕回凋瘵，金标立纪纲。九重喉舌寄，万姓藻蘋香。遂有司空命，重开仆射堂。位虽高虎拜，寿未至鹰扬。部曲传兵法，宸居念国殇。榇归辽海上，舟过秣陵旁。形影孤花萼，肝肠断雁行。哲兄存少保，令子得仙郎。继述应无忝，忠勤定不忘。诏先崇俎豆，勋益重旂常。洲草凋鹦鹉，山云惨凤凰。英魂终沔鄂，同气永参商。药石那能视，人琴并已亡。家风馀白简，世业更青箱。絮酒随河伯，云旗指点苍。千秋友于痛，呜咽此斜阳。
上两广制府,明末清初,屈大均,南岳诸侯长，东西节制同。建标蛮越界，开府尉佗宫。虎拜从文祖，龙骧是阿童。文昌横大帐，武库满彤弓。喉舌持珠斗，精诚致玉虹。富民应日引，享帝已年丰。啸咤云雷起，经营土宇雄。益初方大作，升五正多功。阶陟崧台峻，楼悬沥水崇。炎天霜肃肃，晴日雨濛濛。蜃吐朱旗气，鹰吟白简风。垣墉那有隼，衽席尽如熊。赤舄居无外，黄裳美在中。鹓雏生八桂，凤子出双桐。客宿依牛女，王基问祝融。文章持正朔，雅颂托宗工。礼乐兴方始，春秋注未终。神明因有道，鼓舞自无穷。折节先岩穴，居身必华嵩。门馀鸣剑客，座得浣花翁。贱子钦威重，愚生抱困蒙。恭闻三吐德，愿效一言忠。文献悲当世，删修愧在躬。网罗千卷失，箴缕百家通。渊府推吾相，裁成望我公。敢将黄老进，安用大师攻。作序求皇甫，为金笑葛洪。书繁难绣版，力竭为雕虫。桑梓凭兹答，权衡苦不聪。自媒将拙赋，应得当虚衷。
阅江楼晚眺,明末清初,屈大均,水截崧台下，牂牁一大支。天教双峡束，地以一楼持。雁塔穿窗出，渔帆逐槛移。飞甍交木末，倒影乱榕丝。吞吐无三越，浮沉有二仪。基从千仞起，势似一峰欹。曲折霞城外，氤氲露井时。自成磐石固，不厌定山卑。北斗为岩穴，南溟在履綦。暮烟迷浦溆，寒日恋轩墀。争宿皆鱼翠，丛生是水芝。羚羊微积雪，汇口欲流澌。气暖梅先得，霜轻叶不知。鱼浮因雾大，莺啭以风迟。上税多柑户，蛮歌少竹枝。冬乾禾稼喜，岁晏杜兰悲。甘蔗连西骆，桄榔接九疑。苍梧虞帝冢，锦石陆生祠。海思凭骚赋，云愁为别离。鹧鸪催泪落，蝴蝶与心期。白首闲方始，青山老更宜。桑榆休恨晚，吾道有馀师。
至西宁赋赠张大令,明末清初,屈大均,一水曲穿林，沿洄信几深。路从幽鸟问，城向乱云寻。渐到弦歌地，遥闻鸾凤音。政成因孝友，公暇每登临。徭女仙灵口，罗人父母心。花重封锦石，月更奏瑶琴。风雅持当代，神明答所钦。干旌劳见访，几杖欲求箴。作脍多葵鲤，开屏有孔禽。筑台先郭隗，在幕复陈琳。史氏循良传，韦家讽谏吟。为君频搦管，相和始于今。
奉答林木文泷水客舍见寄之作,明末清初,屈大均,嘉禾风雅盛，梅里更多贤。特起君无敌，环攻我亦坚。才华同六代，倡和得三年。屡折鸳湖柳，频餐鹤渚莲。莺花西子国，烟雨大夫船。槜李芬馨处，鲈鱼泼刺边。相知惟汝少，独立让谁妍。笋比笼葱大，雏争鸑鹭先。明堂成大玉，清庙作朱弦。一自参商隔，徒教梦寐牵。蚕娘悲嫁毕，浣女畏歌传。白发重相遇，青云尚未然。词章光越峤，行李苦峦烟。暂作罗旁客，闲依鲍靓仙。疮痍分大药，水火出炎天。阴雨从斑管，慈云起锦笺。能招徐孺至，更使主人前。昼引龙龛坐，春留玉枕眠。孝承名父志，忠在大人篇。莫遣廷臣荐，鸣珂便入燕。
韩佥宪寿词,明末清初,屈大均,南越分三道，枢机在岭西。台门开石室，使节出端溪。四郡归观察，诸侯待整齐。声华高绛阙，文采冠金闺。燕喜多山雉，龙骧罢水犀。芙蓉园正启，鹦鹉赋争题。九节蒲为寿，三珠树可栖。纷葩公宴曲，传自大铜鞮。
岩滩作,明末清初,屈大均,谁佐中兴业，桐江百尺丝。潜龙虽勿用，威凤亦来仪。月上千峰夕，云生万壑时。那知天子贵，适与故人期。洗耳秋潭冷，披裘晓露滋。石华闲自拾，琼草可谁贻。山鬼骖玄豹，桐君把翠旗。客星光灼烁，仙洞路逶迤。下视云台将，高为帝者师。论兵嫌吕尚，象物得庖羲。鱼食惟香草，猿飞必上枝。空教望鸿羽，不使嫉蛾眉。舒啸天风起，回舟珠斗移。茫茫烟树外，何以慰相思。
过潘七丈山亭赋赠,明末清初,屈大均,旧酿黄花酒，新开紫竹亭。干杯浮大白，五岳佩真形。晚日明高树，春云覆远汀。家传射雉赋，客问养鱼经。天爵怀高尚，仙衣拂杳冥。嵇康悲寡识，阮籍笑长醒。砌下回溪碧，门前叠嶂青。茫茫此尘世，谁识少微星。
冬夜高峡舟中联句二十韵,明末清初,屈大均,食雾嘉鱼出，含风顾兔摇。冲寒从郁水，首路指高要。入峡乘残月，依沙候早潮。榜人愁梦短，渔子恨歌遥。石束牂牁势，山分大庾条。双厓高易削，半壁涨鸡消。上下多猿影，潺湲似凤箫。峰留天一角，霞作海孤标。化石怜贞女，看棋忆古樵。羚羊潜水裔，鸲鹆閟山椒。白玉参差笋，丹砂尺寸苗。霜苞开橘柚，土布卷芭蕉。金渡龙须席，琼州孔雀翘。舳舻争入贡，洲岛已全招。虎豹关门壮，鼋鼌窟宅骄。飞楼凌缥缈，涌塔矗云霄。建节雄枢府，回岩俨斗杓。黄门喧鼓吹，赤社盛弓弨。脍鲤筵方启，羹梅味正调。野人趋燕喜，竞夕命兰桡。
走笔奉答湖州徐蘋村司业见赠之作用元韵,明末清初,屈大均,吴兴山水地，苕霅美无双。有客从天目，来游至海幢。徐陵人望重，司业我心降。丽藻流金薤，雄谈倒玉缸。篇奇争二华，句险夺三泷。凤咮池教染，龙文鼎许扛。才真金马朔，迹岂鹿门庞。肯度金芝涧，还穿石笋矼。坐应陪麈尾，行定刷风鬃。果下蛮奴犊，花边小疍艭。东寻黄木浦，北指白云淙。花汲佗王井，岩窥鲍女窗。西番莲灼灼，南汉水浲浲。霸国馀啼鸟，仙家但吠厖。忘归频烛秉，不寐任钟撞。郑氏元多酒，潘家亦有江。宾休辞斗石，事可照乡邦。贝叶开芳树，梅葩吐古桩。无言偏玉振，有道自金枞。陆贾光扬越，相如重冉駹。风流谁更擅，文采世多哤。黑白丝千缕，玄黄血一腔。只须箫婉婉，更用鼓逄逄。陶写无昏旦，兰膏注满缸。
春日广州西郊远公禅院登楼怅望有作,明末清初,屈大均,芳华南汉苑，十里半陂塘。菱藕家家美，槐榕处处凉。逢师兰若启，留客素琴张。佛日人天喜，仙云殿宇光。清斋冰簟设，妙供玉盘将。笋嫩新春雨，葵肥隔岁霜。充蔬兼野蕨，作豉杂蛮姜。饭白知粳米，茶甘识蔗浆。露应天女洒，酥似雪山尝。一磬鸣空际，诸禽下夕阳。众生禅悦食，童子咒心香。户外絺罗毕，畦中足稻粱。莺声纷出谷，蝶影乱过墙。柳拂多游骑，花衔少牧羊。楼端临雁翅，槛外俯鱼梁。山走斜穿海，城回曲抱冈。荔枝连北郭，菰米接西场。药市棠梨满，花田蔓草长。珊瑚番客井，茉莉疍人庄。一塔从萧氏，双台自越王。丸泥难割据，尺上几兴亡。龙虎争何益，鸟鸢啄可伤。人头频作岭，马革未还乡。故老犹挥涕，遗军尚裹疮。乾坤归粪土，邑里逐沧桑。慧远诗休纪，瞿昙法好忘。无心回浩劫，有力尽慈航。白社求威辇，诃林得仲翔。教移濠上宅，来作瀼西堂。稍近东林寺，闲分大士床。无生那用学，却老尽馀方。衣可芙蓉布，眠须菡萏房。灌输还负瓮，捃拾更提筐。暮止龟峰下，朝行蚬浦傍。时邀秋水论，永遣竹林狂。置酒成三笑，欢娱正未央。
为定安董大令寿,明末清初,屈大均,宓子能为政，当时最少年。神明因取友，清静只鸣弦。君作琼南令，今同单父贤。妙龄方十九，高弟是三千。邑小滨炎海，堂虚隐瘴烟。乘闲桑柘外，折节父兄前。鱼识河鲂美，禽知么凤妍。槟榔青满子，茉莉绿成钱。讼少无三木，书多有八编。勤休星出入，清已日流传。及此春秋富，弥令冰雪坚。初升欣旭景，为寿未须筵。
赋得捣药兔长生,明末清初,屈大均,三五正团团，人将穴鼻看。自居明月腹，谁共素蟾寒。口吐成冰镜，蹄忘在玉盘。人间三窟险，天上一输安。跧伏非东郭，迷离是木兰。无雄毫不舐，有嬎影犹单。三足同无死，双蛾与合欢。踆乌相接易，绕鹊欲栖难。长跪当芳树，斜飞向画栏。殷勤天下兔，舞断水中鸾。玉斧修须助，银钩恐不完。望舒催趯趯，青女逐姗姗。早作灵娥媵，频偷阿母丹。仙妻那再得，后羿只长叹。药捣和金粟，香飘胜白檀。杵疏琼阙外，舂小桂丛端。力为秋晖尽，声随夕漏残。露华调尚湿，霞彩暴初乾。生魄都因汝，惊精不用餐。玄黄含沆瀣，照曜动波澜。蚌蛤教多孕，虾蟆使细丸。光劳神媛浴，响费羽人弹。皎皎归蓬户，泠泠拂石坛。行沿花远近，坐到斗阑干。呼吸开重晕，氤氲沁五官。会分珠黍许，服罢振霜翰。
霜橘,明末清初,屈大均,受命生蛮越，为师得楚臣。甘垂嘉实美，郁作厥苞珍。喷雾香濡手，含霜冷浸唇。皮令幽菽辣，瓤使缥醪醇。臭味炎凉一，文章杂糅新。江南逾酷烈，淮北即酸辛。雕饰当残腊，青黄踰早春。华仍分瓣瓣，脔更叠鳞鳞。核易沾红袖，渣防湿锦茵。肺寒犹复嗜，牙裂不曾颦。老圃年尝学，荒畦日几巡。幸生丹荔国，终守白华身。果税非千户，场师是一人。种先山蚁买，林与荔奴邻。四会柑兼植，增城柚亦真。橘官知已贵，花利未全贫。广设仙灵井，长滋道路津。金珰朝共摘，玉案暮同陈。连理怀多有，曾枝刺莫嗔。张盘休夺子，陆绩任遗亲。一颗嗟鞭甚，三枚笑堕频。方圆倾逐器，絺绤覆随巾。再熟还潘令，双投岂蒋神。餐馀须厌饼，方法拟瓯闽。
赠徐君新婚次王使君元韵,明末清初,屈大均,城北公犹美，新婚乃赘齐。虽从梅峤合，不异鉴湖栖。夹扇开双鹊，周轮驾四骊。白吹巫峡雨，红起郁洲泥。何氏元平叔，施家本会稽。定情方叩叩，将事亦折折。大小交龙锦，玄黄比翼绨。镜台兼自下，磨具更亲赍。并坐多花罽，同牢有宝镌。代涂飞雪粉，分照火精瓈。弄玉箫尤胜，甄琛弈未低。无争偏立马，不妒尝羹鹂。鱼作重唇鲙，麋调有骨臡。三朝频主鼎，五夜已安笄。庑下春迟举，桥边瓮早提。擀霞辞桂浦，行露绝桃蹊。珠解穿心珥，金留刮目鎞。勤劳乘日日，静好及天倪。绿绮琴长对，青绫帐或携。九光衔烛凤，一气喷香猊。拂拭加纷帨，缠绵罢小觿。馂馀炎海上，奠菜武林西。媚得慈姑喜，呱闻孺子啼。脂膏参用薤，甘酢酌成醯。养岂三公易，斋休一日迷。药防侵地肺，丹要护天脐。腹顾三秋兔，心通一点犀。聪明应颂燕，文采且骇鸡。雉引如皋笑，鸳催孝穆题。同居无二女，弧说莫愁睽。
兰花香,明末清初,屈大均,宝安香品异，黄熟甲南天。种子都成结，薰兰更耐煎。黍珠三叶里，鱼子万花前。新摘含膏露，多栽出大田。乾乘朱夏晒，湿比素馨鲜。一气归丹鼎，同心作紫烟。频疑金粟吐，绝胜水沉然。臭味氤氲合，清和郁滞宣。命长凝木火，神旱见山川。作好须贻女，惊精不用仙。隔施云母片，灰隐藕心钱。马尾丝丝渗，鸪斑点点妍。囫囵随大小，斧凿稍方圆。习静惟宜此，忘机不是禅。心空多病日，根老半生年。金桔都如石，朱砂不及泉。肥硗农圃力，灌溉子孙贤。九畹桑麻外，千林井里边。太阳持盛实，炎德矢贞坚。服媚同王者，旃檀莫并肩。
荔枝酒,明末清初,屈大均,夏至山枝与水枝，千林黑叶影离离。炎风解熟丹砂早，白雨催肥火齐迟。到处衔飞皆翠羽，如山堆起总燕支。丹心抛掷劳焦核，紫縠沾残苦素肌。女手剥多从溅汁，妃唇啮罢厌如饴。家家酒用品丸浸，一一津教玉液滋。味得烧春逾䭲馜，陈经越岁胜酴醾。十千平乐那论价，三百康成更秀眉。讵减新塘餐挂绿，何殊莞水饫凝脂。榴葩却恨如驼乳，竹叶翻嫌似蜜脾。楚客清馨贪冻饮，汉宫膏滑想长持。流涎桑落嗤刘堕，咽唾蒲萄笑魏丕。自有消酲藤子在，兼之除热蔗浆宜。花先入酿仙人识，壳即调香内府知。尽可沉冥颓叔夜，宁须玄碧醉安期。桂媒苞苦休濡首，槐曲含辛不朵颐。岭外喜生珍果地，林中欢驻玉山姿。文圭未得酬酤户，太白终能作酒旗。汤沐且开扶荔国，酥醪还守葛洪祠。使君不弃长招饮，酩酊朝朝倒接䍦。
罗浮,明末清初,屈大均,本是罗浮岫，南来逐海潮。双峰连碧汉，上有一天桥。
南粤辞 其一,明末清初,屈大均,尉佗戍五岭，能得粤人心。移书告横浦，绝道恐兵临。
南粤辞 其二,明末清初,屈大均,蛮夷一老夫，身定百粤都。马牛齿已长，窃帝聊自娱。
南粤辞 其三,明末清初,屈大均,西瓯众半裸，南面亦称王。老夫亡高异，难镇万里疆。
南粤辞 其四,明末清初,屈大均,可怜南粤王，箕踞而椎髻。时时问陆生，吾何如皇帝。
南粤辞 其五,明末清初,屈大均,足下中国人，今乃反天性。皇帝与抗衡，祸且及真定。
南粤辞 其六,明末清初,屈大均,两雄不并立，汉为天下服。皇帝贤天子，吾其去黄屋。
南粤辞 其七,明末清初,屈大均,生翠四十双，桂蠹一百器。献上未央宫，北面因汉使。
狸子谣 其一,明末清初,屈大均,交州多狸子，和器悍无比。左张卢生弩，右佩石碣矢。
狸子谣 其二,明末清初,屈大均,勾粤之劲干，燋铜为锋镝。一发三百步，秦军俱辟易。
古意,明末清初,屈大均,美人揽明月，盈手似瑶华。欲赠离居者，徘徊秋汉斜。
荆轲歌,明末清初,屈大均,琴女歌罗縠，秦王负鹿卢。可怜神勇者，生劫失良图。
桃叶渡,明末清初,屈大均,二月江南望，桃花烂似霞。人言桃叶渡，桃叶胜桃花。
湖上,明末清初,屈大均,春草接姑苏，春烟望渐无。愁心与春水，流满莫愁湖。
雷塘,明末清初,屈大均,一片裙腰草，雷塘接竹西。春人无限恨，付与乳莺啼。
画马,明末清初,屈大均,千里骅骝气，飞阳尺素中。可怜曹霸在，泪与汗花红。
赠雪公,明末清初,屈大均,落落罗浮松，皎皎耶溪月。将月挂松端，清辉两寥泬。
儿啼,明末清初,屈大均,短棹层冰上，汝啼应苦寒。初生便行路，泪落此江干。
日出曲,明末清初,屈大均,日出罢新妆，珠帘映水光。采莲侬不去，湖里有鸳鸯。
窈窕曲 其一,明末清初,屈大均,窈窕房栊里，鸣琴和好仇。芙蓉生木末，亦得照清流。
窈窕曲 其二,明末清初,屈大均,煌煌芙蕖花，绿叶扶金房。承君爱颜色，努力拒秋霜。
子夜歌 其一,明末清初,屈大均,郁郁都梁香，娱君寒夜情。欢无朱火然，那得紫烟生。
子夜歌 其三,明末清初,屈大均,斗帐春风冷，薰炉夜有香。薰炉长不转，香气自飘扬。
风堆晓望,明末清初,屈大均,中条春雪积，太华晓云盘。气接河冰白，光摇野日寒。
孟津口,明末清初,屈大均,金谷多丽人，采芳孟津口。颢作芙蓉花，葳蕤入素手。
从军曲,明末清初,屈大均,三军矢刃尽，北首争死敌。腐肉委沙场，乌鸢不敢食。
舟中 其一,明末清初,屈大均,一夜河冰合，舟行须日出。日出冰乱流，含风响萧瑟。
舟中 其二,明末清初,屈大均,日日黄河曲，烟波一片愁。谁言渔父好，白首此孤舟。
塞上曲 其一,明末清初,屈大均,呼韩与汉盟，保塞临洮西。斩马玉具剑，挠酒金留犁。
塞上曲 其二,明末清初,屈大均,羌儿射鸟鼠，小小角弓张。未能骑壮马，但跨白羱羊。
塞上曲 其三,明末清初,屈大均,骑羊诸小儿，能唱凉州歌。折榆作长鞭，游戏白狼河。
秦倡引,明末清初,屈大均,琴折屠高起，离鸾曲未终。美人何旖旎，肠断阿房宫。
过十八滩,明末清初,屈大均,片帆穿乱石，利涉仗舟师。却恨滩流疾，奇峰过不知。
寄妹,明末清初,屈大均,娥娥鲍令晖，两载隔庭闱。应有归邪曲，凄然碧玉徽。
咏张丽英 其一,明末清初,屈大均,纨扇光如月，佳人作镜看。紫云俄郁起，石上驾飞鸾。
咏张丽英 其二,明末清初,屈大均,被发卧盘石，红颜朝日光。有鸾自歌舞，不嫁长沙王。
定情曲 其一,明末清初,屈大均,与郎同一身，如彼豆蔻蕊。蕊心红复红，两瓣相依倚。
定情曲 其二,明末清初,屈大均,欢佩五岳图，侬画五岳眉。相携入五岳，仙去无人知。
定情曲 其三,明末清初,屈大均,卒夷与玉兰，一白复一紫。二花合一株，颜色更可喜。
定情曲 其四,明末清初,屈大均,采藐染为紫，采茜染为绛。为郎作鲜衣，将以耀闾巷。
定情曲 其五,明末清初,屈大均,终朝采茹藘，染绛成一匹。新以为下裳，故还作蔽膝。
定情曲 其六,明末清初,屈大均,薜荔本无根，似妾委君身。在地为地锦，在石为石鳞。
定情曲 其七,明末清初,屈大均,罗浮蝙蝠红，双宿芭蕉叶。相与带在身，媚郎兼媚妾。
定情曲 其八,明末清初,屈大均,愿似蝴蝶花，花开红烨烨。花落随风飞，复作双蝴蝶。
定情曲 其九,明末清初,屈大均,愿作合欢草，夜则为一茎。与郎缠绵死，地下犹相并。
定情曲 其十,明末清初,屈大均,朝采宜男花，暮采多南子。花开郎所欢，子结侬所喜。
定情曲 其十一,明末清初,屈大均,妾乃石楠花，名为端正树。为君守岁寒，不忍辞霜露。
定情曲 其十二,明末清初,屈大均,左种合欢花，右种相怜草。人情有尽时，花草千年好。
定情曲 其十三,明末清初,屈大均,侬作月中兔，欢亦作蟾蜍。兔阴蟾蜍阳，长共广寒居。
胡姬曲 其一,明末清初,屈大均,朝食驼乳糜，暮饮马潼酒。胡女解媚人，琵琶不离手。
胡姬曲 其二,明末清初,屈大均,感姬策马飞，倏上阴山脊。射得一天鹅，为予作美炙。
胡姬曲 其三,明末清初,屈大均,问姬酪酥蝉，云是羊脂造。更煮野驼蹄，知予性所好。
胡姬曲 其四,明末清初,屈大均,马姊为玉浆，色如红玛瑙。醉来毡帐眠，不觉情颠倒。
胡姬曲 其五,明末清初,屈大均,赠姬琵琶槽，乃是相思木。去去犯冰埃，苦寒马毛缩。
兰蕙曲 其一,明末清初,屈大均,蕙草叶虽短，一茎开数花。感郎爱蕙草，不复理兰芽。
兰蕙曲 其二,明末清初,屈大均,兰草叶虽长，一茎祗一花。花多郎所爱，努力作春华。
兰蕙曲 其三,明末清初,屈大均,为蕙不为兰，是侬甘自贱。祗恐花虽多，馨香有时变。
兰蕙曲 其四,明末清初,屈大均,语郎但种兰，兰叶已窈窕。任尔蕙花多，不如兰叶少。
兰蕙曲 其五,明末清初,屈大均,种蕙爱其花，种兰爱其叶。兰蕙本相依，春风莫私妾。
红豆曲,明末清初,屈大均,江南红豆树，一叶一相思。红豆尚可尽，相思无已时。
折荷曲,明末清初,屈大均,莫倾荷上泪，莫断藕中丝。丝是侬所吐，泪是侬所垂。
杨柳枝词,明末清初,屈大均,谁家游冶郎，日日章台下。多谢杨柳枝，为侬系骢马。
江潮曲 其一,明末清初,屈大均,与郎如沓潮，朝暮不曾暇。欢如早潮上，侬似暮潮下。
江潮曲 其二,明末清初,屈大均,两潮相合时，不知早与暮。与郎今往来，但以潮为度。
罗浮曲 其一,明末清初,屈大均,可怜罗浮山，离合亦有时。天雨罗浮合，天晴罗浮离。
罗浮曲 其二,明末清初,屈大均,赖有一铁桥，高高跨紫霄。罗浮离复合，不用涉江潮。
太湖女儿曲,明末清初,屈大均,愿得化为石，与郎千载同。侬既作石姥，欢亦作石公。
扬子江渔歌,明末清初,屈大均,小姑在江中，大姑在湖里。我欲作彭郎，来往江湖水。
若耶,明末清初,屈大均,三十六溪水，合为若耶流。曾经西子照，清似镜光浮。
秋水,明末清初,屈大均,秋水何青青，菖蒲花可采。不忍浣罗襦，美人泪痕在。
峡口作,明末清初,屈大均,行尽羚羊峡，人烟两岸开。鸡声若吹角，知有海潮来。
虞姬歌,明末清初,屈大均,中宵汉兵满，四面楚歌哀。大王多意气，为妾一徘徊。
上滩,明末清初,屈大均,舟随乱石转，转转上青天。十八滩行尽，行人非少年。
欢如曲,明末清初,屈大均,欢如垂柳花，妾似垂杨叶。花飞向春时，叶落当秋节。
古诗,明末清初,屈大均,一岁珊瑚黄，三岁珊瑚赤。阿欢非海人，铁网张何益。
翠,明末清初,屈大均,白翠将红翠，双双花里栖。自怜毛羽好，日夕浴清溪。
古诗,明末清初,屈大均,侬如天上月，日照乃有光。三载罢膏沐，思欢来理妆。
读史,明末清初,屈大均,可惜纵横客，尊周计莫陈。鲁连如不死，天下岂为秦。
怨歌 其一,明末清初,屈大均,荧荧女茎枝，岁寒难自好。昔为甘鞠花，今作苦薏草。
怨歌 其二,明末清初,屈大均,饵君金精花，能令发不白。祗恐相见时，恩情非夙昔。
怨歌 其三,明末清初,屈大均,妾为水中蘋，君作水中藻。一浮与一沈，花叶难相保。
怨歌 其四,明末清初,屈大均,日南汗如浆，日北纩如霜。天既有寒燠，人岂无炎凉。
怨歌 其五,明末清初,屈大均,与欢百年期，缠绵无已时。在木为女萝，在草为兔丝。
代怨别曲 其一,明末清初,屈大均,绣被初覆时，恩情两颠倒。山木爱女萝，缠绵愿终老。
代怨别曲 其二,明末清初,屈大均,与君共一体，有如云与霞。何意狂风吹，片片委泥沙。
代怨别曲 其三,明末清初,屈大均,益智为龙眼，蠲愁是荔枝。为君空采摘，无路寄相思。
代怨别曲 其四,明末清初,屈大均,心如红豆蔻，两瓣苦相连。愿得重欢好，同衾及富年。
柳枝词,明末清初,屈大均,郎情柳叶短，妾意柳枝长。愿作柳花飞，随郎还故乡。
边词,明末清初,屈大均,黄昏兵气结，惨淡带风沙。小猎归营晚，催人急暮笳。
闺词,明末清初,屈大均,玩好惟铅粉，滋培只水香。妆成无一事，随意踏春阳。
青楼曲 其一,明末清初,屈大均,杨柳垂千缕，风吹挂玉楼。美人怜不折，欲系紫骅骝。
青楼曲 其二,明末清初,屈大均,贱妾莲蓬似，中含苦薏多。擘开君不食，辜负一么荷。
湘水曲,明末清初,屈大均,湘漓本同源，似妾与君子。愿作湘江流，不作漓江水。
湘中,明末清初,屈大均,湘中闻欸乃，泣舜有馀声。斑竹萧萧暮，风吹无限情。
瓜架,明末清初,屈大均,久系怜瓜苦，无才荐玉盘。西风不吹落，留蔓到春寒。
辽宫词,明末清初,屈大均,辽后洗妆池，琵琶听罢时。杨花莫飞去，留伴大阏氏。
长干曲,明末清初,屈大均,安得马当山，横截大江水。郎船不得行，复返秦淮里。
春水,明末清初,屈大均,春水连桃叶，垂杨满石城。兴亡无限恨，啼杀六朝莺。
东皋,明末清初,屈大均,此地是东皋，人烟馀废井。可怜蔬叶湖，尚有楼台影。
啼乌曲,明末清初,屈大均,乌乌尔并栖，辛苦为侬啼。啼到侬头白，郎归自陇西。
雨中,明末清初,屈大均,雨中多白日，早稼最相宜。更喜林烟外，蝉声催荔支。
春日曲 其一,明末清初,屈大均,花落如流水，青春又一时。美人天上去，明月作蛾眉。
春日曲 其二,明末清初,屈大均,初日流妆阁，春禽语画眉。可怜阶下草，寸寸是相思。
镜湖曲 其一,明末清初,屈大均,白云何氤氲，流光不可掇。夜夜镜湖中，为予拂明月。
镜湖曲 其二,明末清初,屈大均,风月满湖凉，芙蕖香复香。浣纱人不见，化作紫鸳鸯。
子夜歌,明末清初,屈大均,方舟采芙蓉，秋江清可涉。欢作芙蓉花，侬作芙蓉叶。
战酣歌 其一,明末清初,屈大均,战酣易生马，上下犹如飞。铜挝舞不止，深入百重围。
战酣歌 其二,明末清初,屈大均,战酣箭已尽，自拔脑中矢。射杀一贼渠，驰归气未靡。
梦衣行 其一,明末清初,屈大均,江北与淮南，相知亦不希。相知虽不希，莫念寒与饥。
梦衣行 其二,明末清初,屈大均,朝与吐肝肠，彼自食膏粱。暮与为手足，彼自衣文縠。
梦衣行 其三,明末清初,屈大均,文王既已没，世无凤与凰。岂无凤与凰，饿死大道旁。
梦衣行 其四,明末清初,屈大均,虽有稻与粱，天不与凤凰。虽有绮与縠，天不与麋鹿。
梦衣行 其五,明末清初,屈大均,梦中一故人，呜咽持相语。遗我一茧袍，中有绵与絮。
梦衣行 其六,明末清初,屈大均,绵是湖州绵，茧是山东茧。一夕雨雪中，身以故人暖。
梦衣行 其七,明末清初,屈大均,闻君客幽州，安得在君侧。三日一饭蔬，魂飞苦无力。
梦衣行 其八,明末清初,屈大均,梦中食君食，梦中衣君衣。安得长梦中，与君不相离。
有怀,明末清初,屈大均,蟋蟀吟芳砌，芙蓉落碧池。如何秋夜月，只解照相思。
秋夕,明末清初,屈大均,相思夜不眠，衾薄寒初怯。可怜秋雨声，只在芭蕉叶。
古别离,明末清初,屈大均,日暮西风起，吹侬两泪飞。那能如白露，一路洒郎衣。
黄山寒夜作,明末清初,屈大均,三十六峰东，萧萧枕簟风。梦寒飞不远，只在乱云中。
莺脰湖作,明末清初,屈大均,雪助湖光白，风开野色新。白鸥相识否，前度弄梅人。
酌酒与徐抚辰,明末清初,屈大均,白发惭春色，愁心似落红。葡萄君不醉，何以受东风。
一冬,明末清初,屈大均,一冬不曾寒，新年寒始极。多谢涧边梅，报我春消息。
春日喜友人过访春山草堂 其一,明末清初,屈大均,春来始落叶，叶尽梨花开。有客凤城至，一花倾一杯。
春日喜友人过访春山草堂 其二,明末清初,屈大均,地得南风湿，天含细雨寒。与君同玉簟，归去待花残。
寻东皋旧址 其一,明末清初,屈大均,玉带桥东畔，蘼芜战血斑。凄凉一曲水，知是锦袍湾。
寻东皋旧址 其二,明末清初,屈大均,江皋春不至，一片战场红。血作潺湲水，魂为飒沓风。
题摄山亭子,明末清初,屈大均,石多泉仄出，花密鸟斜飞。坐爱莓苔好，青青欲上衣。
瓜洲问渡口号,明末清初,屈大均,江皋寒日上，霜气白成烟。渡口无渔舸，踟蹰宿雁前。
题陆子小影,明末清初,屈大均,独上天孙顶，黄冠拂晓空。仙人元不夜，长在日轮中。
白露,明末清初,屈大均,白露纷如雨，林深落有声。蝶沾裙绣湿，花濯粉光明。
明妃词,明末清初,屈大均,心逐边风远，流悲入汉庭。虽为沙漠草，终古亦青青。
疍家曲,明末清初,屈大均,艇小如凫雁，轻摇出海门。阿姑知未许，梢上有花盆。
木莲曲 其一,明末清初,屈大均,郎如木莲发，妾似水莲开。可怜花与叶，不得两莲来。
木莲曲 其二,明末清初,屈大均,可惜芙蓉发，烟波隔几重。那能将水木，合作一芙蓉。
上钓丝滩歌,明末清初,屈大均,天晴钓丝短，天雨钓丝长。但求滩水满，不用鲤鱼尝。
乌蛮滩谣 其一,明末清初,屈大均,乌蛮滩险恶，篙足须齐落。撑得篙湾湾，不愁水乾涸。
乌蛮滩谣 其二,明末清初,屈大均,一滩上一日，水浅不没膝。朝畏铁篙浮，暮愁铜桨出。
乌蛮滩谣 其三,明末清初,屈大均,山凭铜柱镇，水以铁船安。万古将军在，行人路不难。
乌蛮滩谣 其四,明末清初,屈大均,铜柱不妨折，折则交夷灭。铁船不可浮，浮则横人愁。
罗定山歌 其一,明末清初,屈大均,花练初著时，郎乘果下马。何处遣相寻，知在荔枝下。
罗定山歌 其二,明末清初,屈大均,果下紫骝嘶，郎来自水西。折侬花不得，花不为郎低。
欲雨,明末清初,屈大均,欲雨鸟声乱，先秋林气清。叶疏桐见子，花重菊垂茎。
酌酒,明末清初,屈大均,满酌当秋色，征歌得丽华。芙蓉犹自醉，讵可不如花。
生日览镜口占,明末清初,屈大均,生日当秋尽，衰颜满镜中。芙蓉谁得似，朝白暮还红。
灌园 其一,明末清初,屈大均,幸有先人圃，宁辞灌溉劳。丛生诸菜品，最爱抱娘蒿。
灌园 其二,明末清初,屈大均,敢不窥园菜，贫家赖养亲。未能长抱瓮，殊愧息机人。
灌园 其三,明末清初,屈大均,茨菰栽半亩，生水引官河。表以慈姑号，因他乳子多。
灌园 其四,明末清初,屈大均,越辣调扶霤，吴酸沦露葵。清斋慈母喜，莫使玉盘迟。
梅花村作,明末清初,屈大均,花发当村口，牛羊踏几层。仙人餐不尽，多半化为冰。
苦风号子,明末清初,屈大均,朝朝牵百丈，苦恨打头风。山水怜予甚，相留作钓翁。
咏古 其一,明末清初,屈大均,一日犹炎汉，三分是武侯。出师遗表在，涕泪至今流。
咏古 其二,明末清初,屈大均,漂母元仙者，淮边俎豆长。英雄犹未报，一饭至今香。
咏古 其三,明末清初,屈大均,皋氏春边客，曾无赠妇篇。风流惟举案，留与后人传。
咏古 其四,明末清初,屈大均,一饭皇天德，王孙未敢求。英雄沟壑物，自昔少封侯。
咏古 其五,明末清初,屈大均,一饭人间少，英雄饿未央。祗应从妇女，日日乞壶浆。
咏古 其六,明末清初,屈大均,如何带长剑，取笑市中儿。水际垂竿好，无鱼且莫悲。
咏古 其七,明末清初,屈大均,焚书嗟未尽，兵法老人留。一卷传年少，咸阳战血流。
咏古 其八,明末清初,屈大均,英雄多误中，难息博浪沙。一奋金椎后，山河属汉家。
咏古 其九,明末清初,屈大均,六国无人起，诛秦始子房。功为天下首，不独佐高皇。
咏古 其十,明末清初,屈大均,纷纷蜀富人，看作圈中鹿。污我法言书，姓名宁可录。
咏古 其十一,明末清初,屈大均,子胥无饵口，行乞市门时。怨毒平生事，箫声谁得知。
咏古 其十二,明末清初,屈大均,肉人悲玉斧，冲举尚迟回。寄语青鸾鸟，功成始下来。
咏古 其十三,明末清初,屈大均,悔与荆卿别，当时不请行。悲歌空慷慨，易水咽无声。
咏古 其十四,明末清初,屈大均,东西游走倦，家敝苦渊明。五子何须学，从他自耦耕。
咏古 其十五,明末清初,屈大均,处士一弦琴，清含山水音。谁从鸾凤啸，识得古人心。
花市 其一,明末清初,屈大均,金陵花贱甚，红白少人怜。笑我从花市，朝朝尽十千。
花市 其二,明末清初,屈大均,花从虎踞关，卖向汝南湾。城北无花市，花多少往还。
花市 其三,明末清初,屈大均,十钱花一束，持插胆瓶中。斟酌教如画，参差势始工。
花市 其四,明末清初,屈大均,养花虽万室，花好出贫家。折自佳人手，枝枝带露华。
花市 其五,明末清初,屈大均,秣陵花草地，城北更春多。黄乌催人去，其如花市何。
花市 其六,明末清初,屈大均,无端花国里，日日减容辉。辛苦春林鸟，声声唤子归。
出京江口,明末清初,屈大均,至此风涛阔，江声作海声。飞飞两浮玉，欲与白波平。
江汉,明末清初,屈大均,江汉诗歌地，人人解竹枝。一从生屈宋，风俗尚微辞。
题青溪姚氏所画梅花册子 其一,明末清初,屈大均,自有青溪客，梅花尽姓姚。罗浮千万树，开落向生绡。
题青溪姚氏所画梅花册子 其二,明末清初,屈大均,金陵八大家，张损善荷华。不及姚文翼，梅枝十丈斜。
观瀑,明末清初,屈大均,白昼泉濛濛，乍看若烟雾。风吹忽倒飞，半挂崖边树。
铁桥 其一,明末清初,屈大均,二山相接处，赖有一飞桥。天作罗浮带，无令逐海潮。
铁桥 其二,明末清初,屈大均,浮山不复浮，与罗合为一。若非一铁桥，安得如胶漆。
铁桥 其三,明末清初,屈大均,罗浮若夫妇，一合不复离。只恐蛾桥断，大川来间之。
铁桥 其四,明末清初,屈大均,罗主浮为客，相依甚有情。一桥通血脉，终古似云横。
铁桥 其五,明末清初,屈大均,桥下一飞泉，散为诸瀑布。泉界罗与浮，仙人不得度。
对梅 其一,明末清初,屈大均,只须开一树，香已满含风。清绝无魂梦，相看至夜中。
对梅 其二,明末清初,屈大均,一朵朝来吐，闻香识是春。天将香所自，密与岁寒人。
对梅 其三,明末清初,屈大均,谁道南无雪，纷纷作早梅。枝头有红翠，一啄一花开。
对梅 其四,明末清初,屈大均,朝来山喜鹊，踏折一枝长。乱落苍苔面，泥沾亦自香。
对梅 其五,明末清初,屈大均,春入南枝早，含香不欲开。为天留一半，风日莫相催。
对梅 其六,明末清初,屈大均,春来春不见，春只在香中。春与香无别，氤氲满碧空。
对梅 其七,明末清初,屈大均,一花春已满，香外更无春。不是从清夜，闻香岂得真。
对梅 其八,明末清初,屈大均,香是春所为，花含自不知。微风莫吹去，留与美人期。
对梅 其九,明末清初,屈大均,不须过隔浦，香自逐人来。多谢春风好，枝枝吹得开。
对梅 其十,明末清初,屈大均,香透坚冰出，开时及一阳。沾苔君莫扫，片片是春光。
对梅 其十一,明末清初,屈大均,向夕山烟敛，花光一片寒。若非香不断，都作月明看。
对梅 其十二,明末清初,屈大均,岁寒群动息，惊见早梅新。一夕冲冰雪，春光漏与人。
对梅 其十三,明末清初,屈大均,荣落虽无意，馨香亦有时。开从长至候，万物未曾知。
对梅 其十四,明末清初,屈大均,冰以寒风壮，春从何处寻。梅花知最早，天地此时心。
对梅 其十五,明末清初,屈大均,南国虽无雪，纷纷在鬓丝。梅花吾与汝，同是白头时。
对梅 其十六,明末清初,屈大均,香是美人心，因风寄竹林。定知云卧者，为我弄清琴。
对梅 其十七,明末清初,屈大均,寂寂空林里，花开若有人。夜深枝上鸟，惊出月光频。
对梅 其十八,明末清初,屈大均,花蒂虽云弱，凝冰冻不飞。春风最相惜，吹上美人衣。
对梅 其十九,明末清初,屈大均,绿萼晴难吐，黄须冻易凝。莫教飞入掌，一点亦春冰。
对梅 其二十,明末清初,屈大均,花含太古雪，一片已寒人。不是馨香绝，如何答好春。
对梅 其二十一,明末清初,屈大均,一夕春风动，花开自不知。无人从太古，识得未香时。
对梅 其二十二,明末清初,屈大均,不是冲寒放，春风岂有香。众芳犹混沌，吐萼待三阳。
对梅 其二十三,明末清初,屈大均,叶尽花全发，枝枝透月明。影从人外散，香以夜来清。
对梅 其二十四,明末清初,屈大均,未开香已出，静者以心闻。日夕幽窗里，忘情赖有君。
对梅 其二十五,明末清初,屈大均,夜半开还阖，天心在一花。香从元气出，独自作春华。
对梅 其二十六,明末清初,屈大均,独坐忘清昼，香微易入神。不须开万蕊，已得太和真。
对梅 其二十七,明末清初,屈大均,欲折枝高出，烟凝望欲空。光生三径月，香作一林风。
对梅 其二十八,明末清初,屈大均,天寒香更发，花定不知寒。多谢风兼雪，吹花透肺肝。
对梅 其二十九,明末清初,屈大均,花开罢读书，相对一冬馀。香使春风暖，氤氲满太虚。
对梅 其三十,明末清初,屈大均,相看忘语默，心以暗香通。不忍扃扉卧，迟回夜月中。
对梅 其三十一,明末清初,屈大均,花以香为教，闻香每发机。春风如有意，吹入客心微。
对梅 其三十二,明末清初,屈大均,花开当静者，无语只馨香。神契谁能似，依依水一方。
对梅 其三十三,明末清初,屈大均,夜半春风转，惊梅此水涯。吹开人不识，一一是心华。
对梅 其三十四,明末清初,屈大均,香使神清爽，先春为我开。微风吹不去，香自返魂来。
对梅 其三十五,明末清初,屈大均,香中无所有，心忽以香生。一点为香母，氤氲不可名。
对梅 其三十六,明末清初,屈大均,春光才一点，已觉早梅清。不是香含吐，安知最有情。
对梅 其三十七,明末清初,屈大均,夜来庭砌上，使我月明多。一片如冰雪，流光奈尔何。
对梅 其三十八,明末清初,屈大均,香自梅花始，春从子夜回。坐深烟影下，心与蕊争开。
对梅 其三十九,明末清初,屈大均,香自暗中生，消人寂寞情。闻香难入定，徙倚到深更。
民谣 其一,明末清初,屈大均,白金乃人肉，黄金乃人膏。使君非豺虎，为政何腥臊。
民谣 其二,明末清初,屈大均,珠皆泪所成，不必鲛人泣。三斛买蛮娥，馀以求大邑。
民谣 其三,明末清初,屈大均,初捕金五千，再捕金一万。金尽鬻妻孥，以为府君饭。
民谣 其四,明末清初,屈大均,东莞有廉泉，长官何不酌。府中诸吏胥，岂可为囊橐。
民谣 其五,明末清初,屈大均,动则勒长夫，一夫金十二。长吏亦受欺，金来仅得四。
民谣 其六,明末清初,屈大均,小府为鱼肉，大府为庖厨。金多免刀俎，且复得安居。
民谣 其七,明末清初,屈大均,金为莲叶珠，珠多叶倾覆。使君勿爱金，莲茎自矗矗。
民谣 其八,明末清初,屈大均,黄金自吴来，精者十三倒。上官争买时，白银不言好。
民谣 其九,明末清初,屈大均,頫有十千拾，仰有五万取。作使诸豪奴，官大好行贾。
民谣 其十,明末清初,屈大均,长官尽奸富，为恶未渠央。各使金如粟，各使马如羊。
纨扇词,明末清初,屈大均,纨扇先秋叶，徒怀明月新。自怜妾命薄，不敢妒他人。
望狮子峰,明末清初,屈大均,山翠晴犹湿，空濛翠作烟。天门何所有，倒挂一晴川。
题王三丈手蓉阁,明末清初,屈大均,清啸复鸣弦，楼开太华边。风吹玉女影，朝夕在窗前。
一夕,明末清初,屈大均,一夕林中啸，秋声处处悲。天边有鸿雁，相应月斜时。
合欢曲 其一,明末清初,屈大均,愿君为罗浮，不愿为太华。罗浮合不离，高为南岳亚。
合欢曲 其二,明末清初,屈大均,太华一山分，其东为雷首。中有黄河流，波涛作雷吼。
合欢曲 其三,明末清初,屈大均,浮山嫁与罗，不复随风波。罗得浮山大，峰馀四百多。
合欢曲 其四,明末清初,屈大均,巨灵诚不仁，太华擘为两。可怜首阳山，不得接秦壤。
昭君 其一,明末清初,屈大均,今日汉家子，谁非粪上英。琵琶弹马上，哀怨莫分明。
昭君 其二,明末清初,屈大均,玉貌同秋草，青青岂得长。已安殊类久，妻子亦何伤。
览镜,明末清初,屈大均,霜雪欺玄首，秋来见几丝。多惭明镜照，正是始衰时。
容溪,明末清初,屈大均,初日照金沙，溪光一道斜。流霞随水出，灼灼似桃花。
梧树,明末清初,屈大均,可怜梧树枝，孤凤日相思。亦有瑶台月，含光欲赠谁。
耶溪 其一,明末清初,屈大均,春水没湖堤，舟平与草齐。荷花都解语，莫向若耶溪。
耶溪 其二,明末清初,屈大均,一片耶溪水，佳人拂镜过。至今生菡萏，香比洞庭多。
旧业,明末清初,屈大均,旧业多花药，归来春正妍。罗浮峰四百，一日一峰眠。
入芦苞水,明末清初,屈大均,一水穿深竹，孤舟荡晚风。但沿明月去，忽与大江通。
葛洪衣冠冢,明末清初,屈大均,何代葬神仙，朱明深洞边。遗衣化蝴蝶，五色似霞鲜。
戍妇辞,明末清初,屈大均,岁岁天山雁，衔书不到家。君看陇头雪，应念雒阳花。
吴兴舟中,明末清初,屈大均,二水交苕霅，流从天目来。白鸥飞不尽，争拂酒船回。
送客,明末清初,屈大均,岁暮阳关路，愁君匹马行。离心似春草，一夕雪中生。
荔支,明末清初,屈大均,荔支犹未熟，稚子望秋蝉。白雨朝来落，千株红欲然。
渡河,明末清初,屈大均,黄河春冻解，太华晓云晴。匹马蒲关渡，中流津吏迎。
玄墓,明末清初,屈大均,梅子兼樱笋，春来玄墓多。家家太湖水，日日白鸥过。
梅关道中,明末清初,屈大均,窈窕台关路，苍松夹岭斜。鹧鸪蛮女曲，茉莉汉臣花。
梦,明末清初,屈大均,地下多吾友，皆为殇鬼雄。夜来梦雪窦，长啸战场中。
题箕山石上,明末清初,屈大均,巢许非吾志，林泉偶自闲。如逢尧舜禅，岂肯入箕山。
后怨别曲 其一,明末清初,屈大均,阿卿美容仪，粉白不去手。忆昔交欢时，芙蓉始行藕。
后怨别曲 其二,明末清初,屈大均,虚堂坐无寥，思子不能饭。拳拳饥渴心，谗口愁滋蔓。
后怨别曲 其三,明末清初,屈大均,可怜御沟水，一旦东以西。愿君弃小怨，出入还提携。
后怨别曲 其四,明末清初,屈大均,种树必琅玕，养禽须翡翠。君子结交心，兢兢畏非类。
下湖曲,明末清初,屈大均,妾作下湖莼，郎作上湖莲。莲衣易飘落，莼丝长缠绵。
对花作 其一,明末清初,屈大均,槿花能爱老，开向白头人。那得还童术，为君留暮春。
对花作 其二,明末清初,屈大均,芙蓉三日醉，菡萏一秋香。白首难忘汝，相依此瘴乡。
对花作 其三,明末清初,屈大均,佛桑花上花，红者如朝霞。自可成春酒，无烦采日华。
菊 其一,明末清初,屈大均,枝枝白间黄，时至自芬芳。挹露采盈手，怜君此晚香。
菊 其二,明末清初,屈大均,花萎亦不零，叶黄亦不落。天与岁寒姿，霜露从相薄。
菊 其三,明末清初,屈大均,苦薏与甘菊，芳馨自为伍。同是岁寒花，其中有甘苦。
菊 其四,明末清初,屈大均,天南霜雪少，花事总无穷。秋发多梅树，春开是菊丛。
菊 其五,明末清初,屈大均,花乾似委蜕，朵朵含坚冰。不忍辞根蒂，春寒亦自胜。
倒挂鸟 其一,明末清初,屈大均,已食沉水烟，复藏双翅内。时放烟氤氲，帏中香久在。
倒挂鸟 其二,明末清初,屈大均,黑润与黄沉，持薰倒挂鸟。不教双翅间，收得香烟少。
珠人曲 其一,明末清初,屈大均,一唇有数珠，大小相连缀。采珠乘月圆，扬帆入龙穴。
珠人曲 其二,明末清初,屈大均,水淡珠多白，水咸珠多黄。月光化为水，来养明月珰。
珠人曲 其三,明末清初,屈大均,娶女得珠娘，自解孕明月。与卿若蟾兔，长在太阴窟。
珠人曲 其四,明末清初,屈大均,生长珠池旁，食珠如食米。日夕剖神胎，珠肉荐芳醴。
珠人曲 其五,明末清初,屈大均,儿女抱珠筐，细珠弃不取。珠母肉微红，色似海棠乳。
珠人曲 其六,明末清初,屈大均,珠母当秋孕，精华得月全。明珠无大小，都在口唇边。
儿小,明末清初,屈大均,儿小方垂鬌，能争掌上梨。双双初学语，恰似乳莺啼。
齑,明末清初,屈大均,蒿蒌沦为齑，吴酸古所尚。甘美可招魂，更有梅花酿。
寒食 其一,明末清初,屈大均,烟雨催寒食，江南又暮春。可怜三月草，看尽六朝人。
寒食 其二,明末清初,屈大均,自与台城别，艰难觅故君。年年寒食日，望断孝陵云。
吹笛,明末清初,屈大均,吹笛关河夜，衣裳清露滋。谁能见秋月，不起故山思。
口占寄高子,明末清初,屈大均,伯鸾无至友，相与只高恢。可念平生好，遥寻杵臼来。
忆易酒,明末清初,屈大均,昔过紫荆关，尝饮易州酒。滑辣胜葡萄，至今难上口。
林中,明末清初,屈大均,岩林长啸久，人道古遗狂。枕仗当明月，猿裘一半霜。
贼马 其一,明末清初,屈大均,贼马千百群，就颈吸人血。一马吸一人，血多流不绝。
贼马 其二,明末清初,屈大均,马饮人血肥，生臕毛润泽。杀人但取血，肌肉成糟粕。
暮天,明末清初,屈大均,暮天稍晴霁，雨气白成云。月出争残日，林光两不分。
岭海,明末清初,屈大均,岭海炎蒸甚，秋分气始凉。无劳弃絺绤，此地少风霜。
马邑辞 其一,明末清初,屈大均,季夏边草衰，胡鹰方学习。角弓得风劲，射猎向马邑。
马邑辞 其二,明末清初,屈大均,南朝汉儿好，一一用交鎗。短兵入弓矢，我尽失所长。
啼乌曲,明末清初,屈大均,哑哑枝上乌，有母不得餔。可怜八九子，日夜求彫胡。
爱老曲,明末清初,屈大均,枯杨能生荑，卿乃不言好。不如朱槿花，姿容能爱老。
橘柚,明末清初,屈大均,橘柚炎天物，霜时熟更红。骚人曾颂汝，香在九章中。
从石涛禅师乞花插瓶 其一,明末清初,屈大均,方丈多花发，秋深恰似春。从师分数种，来伴坐愁人。
从石涛禅师乞花插瓶 其二,明末清初,屈大均,最是芙蓉好，枝枝拂镜斜。幸无头上雪，不怕笑人花。
从石涛禅师乞花插瓶 其三,明末清初,屈大均,菊花先爱黄，次乃及红白。黄者味逾甘，落英犹可惜。
从石涛禅师乞花插瓶 其四,明末清初,屈大均,鸡冠大一尺，朵朵红葳蕤。花头虽太重，霜压不曾垂。
从石涛禅师乞花插瓶 其五,明末清初,屈大均,花中谁得似，长是老来红。折取当明镜，衰颜欲与同。
从石涛禅师乞花插瓶 其六,明末清初,屈大均,立冬前未冷，已是放梅时。一朵开方半，人从定里知。
从石涛禅师乞花插瓶 其七,明末清初,屈大均,桂树凌寒开，香多嫌酷烈。不若早梅清，平生在冰雪。
从石涛禅师乞花插瓶 其八,明末清初,屈大均,先开避冰雪，岂是南枝心。欲与黄花并，芬芳作一林。
从石涛禅师乞花插瓶 其九,明末清初,屈大均,一枝穿海棠，未开人不觉。寄语枝间禽，蕊香休乱啄。
从石涛禅师乞花插瓶 其十,明末清初,屈大均,花爱仙人好，相将隐玉壶。不知花主意，肯割数枝无。
夜宴赠张二丈,明末清初,屈大均,一弹一鹞子，一曲一鹌鹑。忙杀铁桥老，童儿绕锦茵。
写兰,明末清初,屈大均,墨花风雨乱，写出尽稏兰。似有兰膏滴，香含清露寒。
写石,明末清初,屈大均,小小黄山笋，移来画册中。英州那有此，尺寸亦华嵩。
写石 其十五,明末清初,屈大均,十五乘潮女，清歌过若耶。因生西子地，颜色艳如花。
大奴曲 其一,明末清初,屈大均,大奴调鹞子，小奴调鹌鹑。中奴持弹弓，游戏出龙津。
大奴曲 其二,明末清初,屈大均,马肥不食草，啖以园中花。寒薰马粪香，渴饮马乳茶。
大奴曲 其三,明末清初,屈大均,沉香为马栈，翠羽为马房。马饮葡萄酒，旁多红粉妆。
大奴曲 其四,明末清初,屈大均,番獒高五尺，酣卧多罗绒。紫貂为裀褥，白貂为屏风。
大奴曲 其五,明末清初,屈大均,炕用蔚州煤，墙衣高丽茧。羊酪入酒香，馀肉肥鹰犬。
大奴曲 其六,明末清初,屈大均,小小红毛兔，冬肥及野鸡。连朝亲射得，跃马黑河西。
琼南曲 其一,明末清初,屈大均,郎食槟榔花，胜于甜娘酒。槟榔花醉人，且可红唇口。
琼南曲 其二,明末清初,屈大均,海南绣面女，爱食槟榔青。槟榔成枣子，醉杀两娉婷。
畲田 其一,明末清初,屈大均,畲客石为田，田肥宜石粪。英州石太多，燔石无人问。
畲田 其二,明末清初,屈大均,火烧土膏暖，阳气发畲田。尽斩阴阳木，斜禾种绝巅。
畲田 其三,明末清初,屈大均,白衣山子好，山旱种乘春。拨雪烧畲熟，禾生火粒新。
湖中望匡庐瀑布 其一,明末清初,屈大均,一峰一瀑布，高者是黄岩。雨过人争望，湖边宿片帆。
湖中望匡庐瀑布 其二,明末清初,屈大均,随风泉作态，欲落故盘旋。马尾飘天半，光摇双剑边。
湖中望匡庐瀑布 其三,明末清初,屈大均,瀑布不肯斜，条条如匹练。安得并州刀，剪取为纨扇。
湖中望匡庐瀑布 其四,明末清初,屈大均,谁将彭蠡水，吸上乱峰间。化作泉千道，奔飞响一山。
湖中望匡庐瀑布 其五,明末清初,屈大均,犹嫌千仞瀑，飞不到舟边。安得天风起，吹来洒昼眠。
莼菜 其一,明末清初,屈大均,菜中惟水葵，逐水性甘滑。叶少多紫茎，浮沉不易拔。
莼菜 其二,明末清初,屈大均,水深莼茎肥，水浅莼茎瘠。四月泖湖莼，紫者堪留客。
香谷作 其一,明末清初,屈大均,谁知瀑布里，亦有一人家。多谢溪边鹿，来寻不食花。
香谷作 其二,明末清初,屈大均,门外水帘垂，天风不肯吹。吹开见石上，仙老不知谁。
齐宫辞 其一,明末清初,屈大均,西日尚未落，已闻车声来。美人捲帘待，羊至亦徘徊。
齐宫辞 其二,明末清初,屈大均,多谢水精盐，能使羊欢喜。羊也亦多情，以妾颜色美。
送蒲衣子采砚 其一,明末清初,屈大均,羚羊古峡口，南转水岩开。西洞青花好，君贻一片来。
送蒲衣子采砚 其二,明末清初,屈大均,紫云凝作膏，氤氲气尝湿。割向九渊中，持归真宰泣。
送蒲衣子采砚 其三,明末清初,屈大均,纯紫似羊肝，半含蕉叶白。真气作泉流，墨花长润泽。
送蒲衣子采砚 其四,明末清初,屈大均,东洞火痕多，温柔如水玉。秀色生文姿，为君日三浴。
春日曲 其一,明末清初,屈大均,流莺无事极，啼遍落花前。笑杀垂垂柳，临风只爱眠。
春日曲 其三,明末清初,屈大均,日暖人多梦，春来物有情。林花知客恨，开落不分明。
夜兰 其一,明末清初,屈大均,兰吐宜清夜，香惟风露知。露华多在蕊，风势不成枝。
夜兰 其二,明末清初,屈大均,风露夜有香，知是幽兰吐。山人每不眠，闻香得深悟。
夜兰 其三,明末清初,屈大均,幽兰开向夜，风露自成香。欲得兰膏饮，穿林至石梁。
寄黄山道者 其一,明末清初,屈大均,松枝多变化，怪绝似诸峰。疑尔黄山客，前身亦一松。
寄黄山道者 其二,明末清初,屈大均,松与峰多怪，盘旋势万重。有时蝉蜕去，一半化为峰。
寄黄山道者 其三,明末清初,屈大均,三十六峰外，疑皆松所成。巨灵多变怪，一一本无情。
蕉林作,明末清初,屈大均,蕉叶何尝落，乾时可作书。绕庭三十树，人道绿天如。
题画石,明末清初,屈大均,黄山携一笋，画出似奇峰。怪石平生好，于兹得次宗。
灞桥,明末清初,屈大均,折尽东西柳，销魂自汉时。人言枝上鸟，总是一相思。
编史作,明末清初,屈大均,笔削吾何倦，春秋以没身。诸侯多史记，采取托何人。
幽闺曲 其一,明末清初,屈大均,妆罢下阶行，正见春流满。叹息一池中，菱寒芡独暖。
幽闺曲 其二,明末清初,屈大均,妾似蜀葵花，叶多能自卫。嗟尔太阳光，曾不照根蒂。
幽闺曲 其三,明末清初,屈大均,与君若潇湘，二水长相合。慎勿向荆州，从戎衣韎韐。
幽闺曲 其四,明末清初,屈大均,君似洞庭湖，风波常倏忽。贱妾学君山，随流终不没。
赵佗,明末清初,屈大均,不助五诸侯，蛮中窃为帝。谁知黄屋中，乃是一椎髻。
边上曲,明末清初,屈大均,惊马吹悲篥，边风助苦声。城南有思妇，梦里听分明。
赠长安田十五,明末清初,屈大均,珠斗城边客，诗才丽绝伦。同心梅与李，共作上林春。
留雁,明末清初,屈大均,方春辞涨海，未雪至炎州。南国无人射，菰芦最可留。
扶南舟泛作,明末清初,屈大均,江流知几曲，尽是荔枝湾。一艇潮凫似，随潮日往还。
扶南舟泛作 其一,明末清初,屈大均,自来烟雨景，最是大通多。两浆迟迟度，江风未起波。
白鹅潭,明末清初,屈大均,江至鹅潭阔，春来益渺茫。中流波浪起，愁杀捕鱼郎。
海棠,明末清初,屈大均,可怜秋海棠，春暮已争开。金丝与西府，并作一香来。
稚子,明末清初,屈大均,丫角半垂丝，蛮花大于髻。双行桃树间，婀娜才五岁。
兰 其一,明末清初,屈大均,开似未开时，芬馨不自知。微风吹不远，清梦最相宜。
兰 其二,明末清初,屈大均,岂必花全吐，馨香已绝人。真兰元一朵，不忍摘当春。
种蕉,明末清初,屈大均,爱听疏雨滴，窗外作蕉林。静久无魂梦，秋来彻夜吟。
雨夜作,明末清初,屈大均,山堂雷雨夜，独坐只焚香。香可清神爽，通宵一气长。
观海 其一,明末清初,屈大均,始知元气大，为水竟包天。一片洋船落，微茫在暮烟。
观海 其二,明末清初,屈大均,有天皆化水，无月不生潮。万里长堤外，波涛极沃焦。
观海 其三,明末清初,屈大均,日出当中夜，红轮十丈馀。海波烧尽赤，掩映是扶胥。
白华园作 其一,明末清初,屈大均,舒卷因风雨，芭蕉亦有心。秋来无一事，叶叶写新吟。
白华园作 其二,明末清初,屈大均,水气含云白，山光吐雨青。帆低争拂树，过我浣花亭。
白华园作 其三,明末清初,屈大均,雨随云气去，雷逐电光来。为爱秋凉入，轩窗面面开。
白华园作 其四,明末清初,屈大均,先秋林叶落，片片作声乾。坐久生明月，苔花不觉寒。
白华园作 其五,明末清初,屈大均,霜凋采菰米，为饭何香脆。更得鲈鱼羹，可以娱荒岁。
白华园作 其六,明末清初,屈大均,溪鸣知水涨，木落觉山空。野鹿闲相过，黄花食一丛。
白华园作 其七,明末清初,屈大均,暮天晴遂定，秋使月明多。最爱云光薄，微微拂绛河。
白华园作 其八,明末清初,屈大均,秋人易不眠，中夜起长叹。不若能鸣鸡，犹知天欲旦。
白华园作 其九,明末清初,屈大均,隔浦如烟雾，那知是月明。凄凉林木外，一叶亦心惊。
白华园作 其十,明末清初,屈大均,雨含黄口气，野外半阴晴。处处陂塘水，秋来一夜平。
白华园作 其十一,明末清初,屈大均,紫蟹得霜肥，衔禾上钓矶。闲垂兄弟钓，更得白鱼归。
白华园作 其十二,明末清初,屈大均,明月化为水，微茫入太清。坐随河汉落，一啸至天明。
白华园作 其十三,明末清初,屈大均,城南休骋望，秋色未分明。云作穹庐气，风为觱篥声。
白华园作 其十四,明末清初,屈大均,暮天俄惨淡，海作飏潮风。吹水来高树，疏疏雨点同。
白华园作 其十五,明末清初,屈大均,平生何所食，命寄首山薇。采义劳妻子，无端此乐饥。
白华园作 其十六,明末清初,屈大均,最恨乔松上，无端是兔丝。缠绵枝与叶，直至后凋时。
白华园作 其十七,明末清初,屈大均,一片空濛里，泉飞似白云。随风将落叶，总作雨纷纷。
白华园作 其十八,明末清初,屈大均,犹乘五十时，多学母为师。膝下如南面，无令游子知。
白华园作 其十九,明末清初,屈大均,白芋持为粉，良姜用作齑。雌雄多笋竹，一夜出林齐。
白华园作 其二十,明末清初,屈大均,生憎蕉叶大，受得雨声多。不寐思天曙，明灯在薜萝。
白华园作 其二十一,明末清初,屈大均,阶下多孩菊，庭前复女兰。汲泉频灌溉，持作老亲欢。
白华园作 其二十三,明末清初,屈大均,龙江多美酒，春白与秋红。注以离支液，香生玉盏中。
白华园作 其二十四,明末清初,屈大均,海鱼称第一，䱽与马膏鲫。疍女持相赠，烹来一室香。
白华园作 其二十五,明末清初,屈大均,四星明狗国，犹在斗魁东。天象何时变，吾兹怨道穷。
白华园作 其二十六,明末清初,屈大均,一阳生小雪，梅蕊已纷纷。梦里知开落，香多竟不闻。
白华园作 其二十七,明末清初,屈大均,凉蝉饮风露，流响满空林。独自为高洁，应非吾子心。
白华园作 其二十八,明末清初,屈大均,坑田肥美甚，种得芋渠多。稚子喧争好，秋来未刈禾。
白华园作 其二十九,明末清初,屈大均,香好消魂梦，氤氲至夜分。馀烟飞不尽，凝作半床云。
白华园作 其三十,明末清初,屈大均,毛茶自乐昌，五内尽清凉。屋角新泉水，微含石乳香。
白华园作 其三十一,明末清初,屈大均,蛮瓜争络树，梨实共垂垂。未忍除花架，霜风任倒吹。
白华园作 其三十二,明末清初,屈大均,阶叶飞难远，依依故树边。朝来含白露，知是泪痕鲜。
白华园作 其三十三,明末清初,屈大均,朵朵供朝饮，兰膏是露华。秋来无肺病，不用更餐霞。
白华园作 其三十四,明末清初,屈大均,何处忘人世，平生此石床。秋来难出户，恐负菊花香。
边辞 其一,明末清初,屈大均,边人冬更猎，往往得山熊。雪点貂房白，冰凝肉酪红。
边辞 其二,明末清初,屈大均,夜猴探百尺，偏得兔儿多。围猎真吾乐，朝朝踰黑河。
秋日挈舟茉莉沙追送孔参军即景口占以赠其行 其一,明末清初,屈大均,白鹭下沮洳，无心亦在鱼。怜君最孤洁，生长水芙蕖。
秋日挈舟茉莉沙追送孔参军即景口占以赠其行 其二,明末清初,屈大均,海日忽沉沉，云含雨气阴。通天一道水，吹作瀑花侵。
秋日挈舟茉莉沙追送孔参军即景口占以赠其行 其三,明末清初,屈大均,云边风路小，雨外日光微。最惜横江石，无人作钓矶。
秋日挈舟茉莉沙追送孔参军即景口占以赠其行 其四,明末清初,屈大均,花摇知白鹭，水落见红螺。一片萧疏雨，声先到芰荷。
秋日挈舟茉莉沙追送孔参军即景口占以赠其行 其五,明末清初,屈大均,双桨逆风潮，心飞不觉遥。送君无一语，呜咽是南朝。
秋日挈舟茉莉沙追送孔参军即景口占以赠其行 其六,明末清初,屈大均,水声何潺湲，似与梦魂语。愁君一片帆，明夕宿何处。
秋日挈舟茉莉沙追送孔参军即景口占以赠其行 其七,明末清初,屈大均,几载为闲吏，何曾可代农。君前多袒裼，柳下不须恭。
秋日挈舟茉莉沙追送孔参军即景口占以赠其行 其八,明末清初,屈大均,频年赴京阙，讵念使臣劳。万里持甘毳，亲年日已高。
秋日挈舟茉莉沙追送孔参军即景口占以赠其行 其九,明末清初,屈大均,且喜台关上，梅花不笑人。摩娑古松树，十见老龙鳞。
秋日挈舟茉莉沙追送孔参军即景口占以赠其行 其十,明末清初,屈大均,寡过期中岁，人人亦可师。君行苦离索，怅望复来时。
弼唐村即景 其一,明末清初,屈大均,一水细通潮，帆低屡过桥。阴阴榕影下，渔父不相招。
弼唐村即景 其二,明末清初,屈大均,片雨从西至，开门爽气侵。蝉声似溪水，流入野人心。
渔曲 其一,明末清初,屈大均,霜肥螺有柱，月满蟹多黄。一棹将童子，遥遥至海塘。
渔曲 其二,明末清初,屈大均,风俗河豚会，秋来乐事多。乘潮下生钓，滥口峭帆过。
渔曲 其三,明末清初,屈大均,花中藏跳白，出没少鱼惊。向夕鸣榔去，知予是月明。
渔曲 其四,明末清初,屈大均,水乡鱼蟹贱，吾亦事投竿。日夕坐盘石，鹭鸶相与寒。
屯女吟 其一,明末清初,屈大均,天生屯女子，五十尚红颜。不字盘桓甚，金夫未敢攀。
屯女吟 其二,明末清初,屈大均,十年坤数尽，辛苦一阳来。此际成婚媾，同将草昧开。
频梦先严有作 其一,明末清初,屈大均,夜夜怀明发，先公梦寐劳。儿孤从少小，泪已尽莪蒿。
频梦先严有作 其二,明末清初,屈大均,多难凭吾父，提携在梦中。此身能老大，不敢恨途穷。
频梦先严有作 其三,明末清初,屈大均,肤发今如此，那能不辱亲。梦中长痛哭，惭愧白华身。
频梦先严有作 其四,明末清初,屈大均,五旬今有二，多父一年馀。不死如闻道，应能续易书。
天濠街妇,明末清初,屈大均,妾身不随波，岂必长绳系。所虑黄口儿，一去无根蒂。
戴家二姬,明末清初,屈大均,可怜双美人，慷慨辞君掌。沉珠在井中，化为明月上。
潭上作,明末清初,屈大均,清浅西南潭，白波跳霜雪。一片秋光寒，谁知是明月。
秋夕作,明末清初,屈大均,松露鹤边滴，清冷满石床。梦中惊是月，起视白如霜。
弄琴有怀石斋翁 其一,明末清初,屈大均,碧玉楼中客，无弦一素琴。泠然林木外，太古有馀音。
弄琴有怀石斋翁 其二,明末清初,屈大均,玉琴长寂寂，神与至人期。心外无山水，高深只自知。
弄琴有怀石斋翁 其三,明末清初,屈大均,秋声空外起，一叶亦萧萧。吹我鸣琴去，元音满寂寥。
兰草 其一,明末清初,屈大均,兰草不知名，香含朝露清。花长休出叶，岁晏忌孤荣。
兰草 其二,明末清初,屈大均,幸与蘼芜并，无花亦自芳。美人相忆苦，日夕澧川阳。
兰草 其三,明末清初,屈大均,花叶虽相似，青青有本心。亦知霜雪苦，不忍负空林。
持蔬轩作 其一,明末清初,屈大均,月出雨犹滴，微光似在林。虫寒声渐小，不忍到愁心。
持蔬轩作 其二,明末清初,屈大均,蟋蟀寒相语，声声有所思。思君似初月，相照未多时。
持蔬轩作 其三,明末清初,屈大均,白云不出户，为我含精华。所恐风吹去，离离成海霞。
持蔬轩作 其四,明末清初,屈大均,芙蓉白复红，向暮解还童。更拒秋霜甚，凝妆在月中。
持蔬轩作 其五,明末清初,屈大均,猗彼幽兰花，春黄而秋紫。颜色能随时，所以媚君子。
持蔬轩作 其六,明末清初,屈大均,花叶皆有香，乃可持为佩。幽幽君子心，非兰无所爱。
四愿辞 其一,明末清初,屈大均,愿君似芙蓉，不食犹可衣。芙蓉且有实，一一含霜肥。
四愿辞 其二,明末清初,屈大均,愿君如山丹，花红至百日。红尽变为黄，犹作纯金质。
四愿辞 其三,明末清初,屈大均,愿君似茨菰，一乳十馀子。心心向太阳，岁寒花愈美。
四愿辞 其四,明末清初,屈大均,愿君若琼木，一身作五香。朱火欲尽时，芳气犹飘飏。
莱圃杂咏 其一,明末清初,屈大均,甘蕉经雨后，叶叶有新心。舒卷无人见，萧疏又一林。
莱圃杂咏 其二,明末清初,屈大均,佳色朝来变，微红似带霜。但令开满径，何必值重阳。
莱圃杂咏 其三,明末清初,屈大均,生意怜春草，油油是我心。穿冰才一寸，芳气已盈襟。
莱圃杂咏 其四,明末清初,屈大均,又见梅花发，枝枝影向西。可怜千万片，飞不到潜溪。
莱圃杂咏 其五,明末清初,屈大均,红翠双入帘，知自罗浮至。口衔麻姑书，催我营春事。
莱圃杂咏 其六,明末清初,屈大均,春已满浮丘，花开多异色。生憎小凤凰，向我花上食。
莱圃杂咏 其七,明末清初,屈大均,舟浮香溪来，是我餐霞友。小女采荼蘼，已泛长春酒。
莱圃杂咏 其八,明末清初,屈大均,林鸟喜人归，声声在竹扉。花含大小笑，笑客食春薇。
莱圃杂咏 其九,明末清初,屈大均,苦瓜君子菜，义不食邪蒿。日夕林塘畔，毋辞抱瓮劳。
莱圃杂咏 其十,明末清初,屈大均,阴尽天无雪，阳生地有雷。黄莺一二啭，已使早梅开。
莱圃杂咏 其十一,明末清初,屈大均,林深晴日少，天在白云中。水气多为雨，山光直似空。
莱圃杂咏 其十二,明末清初,屈大均,鱼脍宜生酒，餐来最益人。临溪亲举网，及此一阳春。
莱圃杂咏 其十三,明末清初,屈大均,门对先公墓，松楸日夕看。无田愁薄祭，凄怆一春盘。
莱圃杂咏 其十四,明末清初,屈大均,负杖还墟落，韶光正及春。涧花欣有主，山鸟喜无人。
莱圃杂咏 其十五,明末清初,屈大均,未有疗饥物，芝华奈尽何。白头孀凤老，黄口乳莺多。
莱圃杂咏 其十六,明末清初,屈大均,幽幽涧底兰，花叶愁枯槁。不及尔青蒿，春阳能得早。
莱圃杂咏 其十七,明末清初,屈大均,母竹春多笋，新篁十日齐。箨龙谁忍斸，留荫白云溪。
隔墙桃花,明末清初,屈大均,东家复有春，墙上一枝新。未得春风吐，夭夭已笑人。
风兰,明末清初,屈大均,一朵风兰好，空生不作趺。自来根本异，宁待露沾濡。
流溪,明末清初,屈大均,泉飘百丈带，曲折下流溪。车水村村急，春苗莳未齐。
古意 其一,明末清初,屈大均,垂柳与垂杨，枝条有短长。柳长杨短短，一体似鸳鸯。
古意 其二,明末清初,屈大均,风流水杨柳，宜水复宜风。莫即为花絮，飘飏西复东。
古意 其三,明末清初,屈大均,菱花背日寒，芡花向日暖。同是水中根，为心有长短。
古意 其四,明末清初,屈大均,有美云堂树，冬生翠负霜。少阴精自固，名以冻青香。
闺人寄远曲,明末清初,屈大均,日月同一光，男女同一性。君不爱离居，早归共鸾镜。
塞儿曲 其一,明末清初,屈大均,在北为苍鹰，在南为鹞子。秋来奋羽毛，一击辄千里。
塞儿曲 其二,明末清初,屈大均,儿时射鸟鼠，稍长射狐兔。生长牛羊中，肥白亦如瓠。
塞儿曲 其三,明末清初,屈大均,壮者食肥美，老者食其馀。黄羊与野马，毛血腥衣裾。
塞儿曲 其四,明末清初,屈大均,箕踞而反言，佯为蛮种落。袍帽尽鼲貂，拦街弄弦索。
塞儿曲 其五,明末清初,屈大均,自古汉和蕃，不闻蕃和汉。汉儿一向眠，自致南朝乱。
讯汪子,明末清初,屈大均,君在黄山口，桃花十里长。不知溪上水，流得几峰香。
茉莉 其一,明末清初,屈大均,未开先食蕾，虫细若飞丝。叶底粉如雪，香宜月上时。
茉莉 其二,明末清初,屈大均,欲花先摘叶，叶少始花多。向夕沾人气，香如膏沐何。
咏古 其一,明末清初,屈大均,紫芝华正秀，黄鹄翼还开。绮皓诚儒者，何曾嫚骂来。
咏古 其二,明末清初,屈大均,西汉崇儒术，功推陆大夫。煌煌新语在，拜手似皋谟。
咏古 其三,明末清初,屈大均,子真冠已挂，全性市门中。未肯营妻子，仙人让素风。
咏古 其四,明末清初,屈大均,梅公有贤女，堪配客星来。夫妇桐江曲，东西两钓台。
咏古 其五,明末清初,屈大均,至今七星濑，多有子陵鱼。翁婿皆高逸，垂光后汉书。
咏古 其六,明末清初,屈大均,孟光裘褐者，居与伯通邻。何似梅家女，风流在富春。
寒食北望燕京作 其一,明末清初,屈大均,陵园那可望，万里冷烟迷。辛苦子鹃鸟，年年向北啼。
寒食北望燕京作 其二,明末清初,屈大均,白虹犹饮恨，黄雀尚衔恩。亦有冬青树，何繇种御园。
古意 其一,明末清初,屈大均,点点越罗衣，桃花作泪飞。鹧鸪如有意，为唤阿郎归。
古意 其二,明末清初,屈大均,面脂调藁本，留半与薰裳。一任蛇床乱，薇芜自有香。
古意 其三,明末清初,屈大均,木末芙蓉发，枝枝解向人。刺多伤女手，采摘不须频。
横塘,明末清初,屈大均,横塘生水满，一半种蒲荷。更有茨菰草，根根乳子多。
龙眼,明末清初,屈大均,采摘日盈筐，香生比目房。食多能益智，本草有仙方。
舟行,明末清初,屈大均,势急潮相叠，秋来水益骄。渔舟无旦暮，只是弄江潮。
揽镜,明末清初,屈大均,莫即叹飞蓬，醇醪更养蒙。秋花应似汝，老作雁来红。
所见,明末清初,屈大均,马上两蛾眉，鼙婆弄不迟。多因乳茶好，颜色似燕支。
西樵与客赊酤口占,明末清初,屈大均,贳酒白云西，相将玉手携。无钱吾自分，门有泻钱溪。
岭南旅怀 其一 春,明末清初,屈大均,客心与春草，一路接江南。辛苦催归鸟，朝朝向片帆。
岭南旅怀 其二 夏,明末清初,屈大均,荷花已成子，荷叶复成衣。一片蒲葵扇，团圆欲寄归。
岭南旅怀 其三 秋,明末清初,屈大均,炎海少秋霜，叶红因客泪。因风片片飞，飞向江南坠。
岭南旅怀 其四 冬,明末清初,屈大均,南枝能作花，岂若北枝好。霜雪平生心，岁寒聊自保。
春怨 其一,明末清初,屈大均,春来只烟雨，何必更留春。啼乌声声恨，情多太管人。
春怨 其二,明末清初,屈大均,桃花元有泪，不必雨啼红。滴滴苍苔上，吹乾恨晓风。
春怨 其三,明末清初,屈大均,春山无远近，雨过总青青。云作蛾眉黛，愁人是翠屏。
春怨 其四,明末清初,屈大均,春色已牵肠，何须柳带长。海棠经泪洗，花白似秋霜。
焦光洞,明末清初,屈大均,高卧不知处，花含古洞春。白云来借问，三诏彼何人。
桃叶渡作,明末清初,屈大均,桃叶三春好，桃花复似霞。君心爱桃叶，不肯爱桃花。
题南园绿草飞蝴蝶图,明末清初,屈大均,蝴蝶与芳草，相怜不为春。罗裙深浅色，愁杀冶游人。
萤苑,明末清初,屈大均,西苑接雷塘，花含粉黛香。流萤与明月，夜夜照君王。
浙河夜发 其一,明末清初,屈大均,落月依荒戍，流烟暗里河。纷纷舵楼女，未曙唱吴歌。
浙河夜发 其二,明末清初,屈大均,粤客龙须席，吴娘鸭嘴船。一声兰桨发，惊起月中眠。
采莲曲 其一,明末清初,屈大均,采花莫采叶，采叶恐伤藕。藕中多乱丝，缠绵那得久。
采莲曲 其二,明末清初,屈大均,莲白多生花，莲红多生子。采白莫采红，留红在叶底。
采莲曲 其三,明末清初,屈大均,种菱水宜浅，种藕水宜深。白白无人见，淤泥识此心。
采莲曲 其四,明末清初,屈大均,水肥多并蒂，色映白成红。叶大偏宜藕，田田满浦东。
题画,明末清初,屈大均,古木不成林，风含太古心。不须枝与叶，自可作悲吟。
西洋菊,明末清初,屈大均,枝枝花上花，莲菊互相变。惟见西洋人，朝朝海头见。
梧桐,明末清初,屈大均,子熟无饥凤，枝枝坠露清。只须三两叶，便可作秋声。
山丹 其一,明末清初,屈大均,亦是珊瑚种，花开大似盘。石家如意好，击碎作山丹。
山丹 其二,明末清初,屈大均,珊瑚亦作林，红绝知三岁。自红开至黄，不忍离头髻。
莼 其一,明末清初,屈大均,暮春淳菜长，半出湘湖水。水浅叶生多，不见茎茎紫。
莼 其二,明末清初,屈大均,水深莼茎肥，叶少如钗股。性滑逐流波，吴娘休得取。
古意 其一,明末清初,屈大均,愿君似山丹，红颜得长保。一开三月馀，黄落犹能好。
古意 其二,明末清初,屈大均,一夕花荣落，终如木槿何。朱颜不可恃，流恨蕣英多。
古意 其三,明末清初,屈大均,冉冉泰山竹，孤生只自怜。君非松与柏，那得女萝缠。
古意 其四,明末清初,屈大均,郎采首阳甘，妾采首阳苦。甘苦不同心，枝条但相伍。
古意 其五,明末清初,屈大均,苔青至秋紫，兰紫至秋红。妾自多颜色，承恩岁晏中。
古意 其六,明末清初,屈大均,但教为菡萏，不愿作芙蓉。菡萏未开好，含葩似阿侬。
古意 其七,明末清初,屈大均,藕花既相偶，莲叶亦相连。借问鸳鸯鸟，何茎最可怜。
古意 其八,明末清初,屈大均,灼灼水芙蓉，中含青薏苦。花叶苦中生，莲心君莫取。
古意 其九,明末清初,屈大均,泥水何愁浊，芙蓉且种来。藕中如有节，花叶自然开。
古意 其十,明末清初,屈大均,与君情好蔤，白蒻在泥中。花叶生同节，相莲自始终。
古意 其十一,明末清初,屈大均,藕行元有路，深浅总耕泥。摘叶能伤本，田田开未齐。
古意 其十二,明末清初,屈大均,君心似明月，妾貌比菱华。与月相回转，青青映海霞。
古意 其十三,明末清初,屈大均,鲫鱼解相即，鲋鱼解相附。阿欢独何为，一去不回顾。
古意 其十四,明末清初,屈大均,侬如抱香枝，不离水松树。栽为木屧轻，随郎踏霜露。
古意 其十五,明末清初,屈大均,兔丝本无根，所恃惟茯苓。茯苓在松下，兔丝长青青。
古意 其十六,明末清初,屈大均,芭蕉亦有心，叶叶过墙阴。为尔含风雨，秋声一夜深。
古意 其十七,明末清初,屈大均,花叶长相偶，茎茎节上开。荷边休摘叶，留作一花来。
古意 其十八,明末清初,屈大均,不见园中树，花开只在枝。枝间结红豆，一子一相思。
古意 其十九,明末清初,屈大均,欢作槟门花，侬作扶留叶。欲得两成甘，花叶长相接。
古意 其二十,明末清初,屈大均,赠子槟榔花，杂以相思叶。二物合成甘，有如郎与妾。
古意 其二十一,明末清初,屈大均,不及莲根好，泥中得偶生。鸳鸯花叶下，双宿到天明。
古意 其二十二,明末清初,屈大均,不如池上藕，花叶得相连。花落莲房见，青青子可怜。
莲子,明末清初,屈大均,菡萏含犹浅，青青带露寒。的中元有薏，莫但作莲看。
桃叶曲 其一,明末清初,屈大均,怜花及桃叶，怜叶及桃根。古渡烟波上，相迎笑未言。
桃叶曲 其二,明末清初,屈大均,怜桃及桃叶，爱柳及稊荑。但渡无言苦，兰桡我自持。
破苔,明末清初,屈大均,忽破苔痕去，微微屐齿馀。落花真妒尔，片片在裙裾。
春日曲,明末清初,屈大均,蜂食花须落，黄沾几案多。海棠开未遍，已炙玉颜酡。
落花 其一,明末清初,屈大均,未忍委苍苔，含情向玉杯。东风如有意，吹上故枝来。
落花 其二,明末清初,屈大均,鸟声催雨至，向夕又春寒。花片不飞去，图君拾取看。
题画,明末清初,屈大均,石上一仙夫，箱中五岳图。不知张孺子，识得老人无。
广州花朝 其一,明末清初,屈大均,花朝花已尽，祗有绛桃肥。梅子青青好，流莺打不飞。
广州花朝 其二,明末清初,屈大均,人家尽木棉，花作一朱天。二月犹无叶，珊瑚十丈然。
广州花朝 其三,明末清初,屈大均,海棠晴暖候，红影满春山。朵朵如醇酒，酡人白玉颜。
广州花朝 其四,明末清初,屈大均,未开先吐蕊，蜂食为微黄。二月花寒甚，红成白海棠。
广州花朝 其五,明末清初,屈大均,香驻蛛丝细，微微吐紫烟。一春无事极，日把水沉煎。
广州花朝 其六,明末清初,屈大均,叶惹莺毛绿，花粘燕嘴红。生憎声睍睆，一一入愁中。
翡翠兰,明末清初,屈大均,出上才双叶，抽心已一花。色应欺翠羽，香未减兰葩。
芰荷曲 其一,明末清初,屈大均,与卿似芙蓉，花叶相偶生。摘花莫摘叶，花是叶所成。
芰荷曲 其二,明末清初,屈大均,菡萏尚未发，芙蓉亦未开。距荷始出水，那得实莲来。
芰荷曲 其三,明末清初,屈大均,藕荷在泥中，洁白祗自知。花生两叶后，节在不嫌迟。
古辞 其一,明末清初,屈大均,寄生松上萝，寄生桑上茑。为茑莫为萝，采桑人少小。
古辞 其二,明末清初,屈大均,茯苓龟鸟形，华山生者好。千岁附松根，赤白长相抱。
奴隶,明末清初,屈大均,氍㲣为裤口，白氎为陌头。行人见辟易，奴隶如公侯。
浣纱女庙,明末清初,屈大均,得此壶浆女，千秋两浣纱。真州祠下树，香接苧萝花。
送人游雁荡 其一,明末清初,屈大均,东峰五十三，西峰四十八。同为百一峰，细细数奇拔。
送人游雁荡 其二,明末清初,屈大均,峰峰在谷中，芙蓉不可见。下注大龙湫，何峰多白练。
送人游雁荡 其三,明末清初,屈大均,南来雁荡馆，北去雁门家。不是峰峦好，何因别塞沙。
送人游雁荡 其四,明末清初,屈大均,一峰一回顾，知尔下山时。数遍东西谷，中峰不可知。
劝姬人酒 其一,明末清初,屈大均,贤后金罍酌，班姬亦羽觞。玉颜酡更好，试把索郎尝。
劝姬人酒 其二,明末清初,屈大均,每嫌明月夜，酒气太薰卿。不若同沾醉，氤氲直到明。
熨斗曲 其一,明末清初,屈大均,儿寒捉熨斗，母冻方裁襦。箸襦儿已足，复㡓母所须。
熨斗曲 其二,明末清初,屈大均,儿既上箸襦，复㡓不须作。箸襦下当煖，熨斗火方大。
古意 其一,明末清初,屈大均,心甘和薏苦，一种在莲房。试把芙蓉擘，方知侬断肠。
古意 其二,明末清初,屈大均,生憎双蛱蝶，终日镇相随。不是韩凭魄，何须风太吹。
古意 其三,明末清初,屈大均,雨馀苔藓上，泥以燕衔香。一片馀春色，依依在画梁。
春闺曲 其一,明末清初,屈大均,小小比肩时，春来忍别离。不须烧鹊脑，已使妾相思。
春闺曲 其二,明末清初,屈大均,花豸尽情啼，郎行莫陇西。花含红泪落，片片湿香闺。
春闺曲 其三,明末清初,屈大均,身是珠儿女，穿钗不穿珠。将珠求媚蝶，一一系罗襦。
春闺曲 其四,明末清初,屈大均,香薰长在手，不必辟寒犀。心字烧难烬，和花作燕泥。
春闺曲 其五,明末清初,屈大均,愿作秭归鸟，催君春暮归。当归还有草，相寄莫相违。
画秦吉了,明末清初,屈大均,珍禽解姓秦，弄语向芳春。购得从蛮女，边鸾画不真。
林中杂咏 其一,明末清初,屈大均,向花啼不已，一一是相思。更有山鹕好，雌雄总画眉。
林中杂咏 其二,明末清初,屈大均,大小花含笑，风吹祗半开。幽香如夜合，一朵入窗来。
芭蕉,明末清初,屈大均,芭蕉休剪叶，剪叶子生迟。滴滴宜疏雨，声寒秋夜时。
盆荷,明末清初,屈大均,距荷犹短短，叶小不胜珠。已有花相偶，参差出绿蒲。
莲叶 其一,明末清初,屈大均,莲叶不多长，先花已作香。一珠愁荡漾，攀弄湿罗裳。
莲叶 其二,明末清初,屈大均,叶小亦留雨，风吹珠不圆。泻时惊宝鸭，花下不成眠。
伤春,明末清初,屈大均,大小过寒食，伤春泪未终。可怜花与鸟，都作杜鹃红。
青鵻歌 其一,明末清初,屈大均,多谢青鵻鸟，槟榔要与郎。宁食我橄榄，莫食我槟榔。
青鵻歌 其二,明末清初,屈大均,青鵻且莫来，槟榔犹未熟。莫食槟榔青，宁食槟榔肉。
椰子酒歌 其一,明末清初,屈大均,琼南无酒家，酒向椰中取。椰子有一心，出酒如娘乳。
椰子酒歌 其二,明末清初,屈大均,椰心在酒中，大似银桃子。浸以玉浆寒，食之甘且旨。
双燕窝,明末清初,屈大均,双燕复双燕，生时不相见。相见在黄泉，雌雄何婉娈。
媚歌 其一,明末清初,屈大均,持赠绿金蝉，为卿钗上饰。双栖朱槿中，相媚情何极。
媚歌 其二,明末清初,屈大均,郎是簳珠儿，侬是薏珠子。自怜同一珠，甘苦长相似。
媚歌 其三,明末清初,屈大均,携手南山阳，采花香满筐。妾爱留求子，郎爱桃金娘。
媚歌 其四,明末清初,屈大均,蚕蛾多食叶，赢得腹中丝。辛苦得成匹，缠绵无尽时。
媚歌 其五,明末清初,屈大均,蟾蜍月中兽，生与嫦娥居。多谢思君夕，流光满玉除。
媚歌 其六,明末清初,屈大均,暮来妆阁冷，风使雪花多。若作春杨柳，当如飞絮何。
媚歌 其七,明末清初,屈大均,不种忘忧花，但栽怀梦草。梦长在君傍，何惜忧终老。
媚歌 其八,明末清初,屈大均,镜好终双照，妆成覆绿纱。墙阴休洒泪，恐作断肠花。
香柚,明末清初,屈大均,冬深熟始黄，香甚为含霜。玉手休冰著，堆他在绣床。
梅花下作,明末清初,屈大均,春来雪有香，片片惹衣裳。么凤殷勤甚，衔来欲点妆。
江口,明末清初,屈大均,江口夕阳低，孤帆影共西。要郎行不得，花豸好多啼。
示闺人,明末清初,屈大均,酒岂蠲愁物，须卿夜合花。端阳多采得，日夕泛流霞。
示儿明洪 其一,明末清初,屈大均,六十一年前，吾诗已万篇。惟凭儿子记，未任老夫传。
示儿明洪 其二,明末清初,屈大均,诗篇能暗诵，汝亦少陵儿。文选尤家学，精通及少时。
玻瓈镜 其一,明末清初,屈大均,谁将七宝月，击碎作玻瓈。绝胜菱花镜，来从洋以西。
玻瓈镜 其二,明末清初,屈大均,铸石那能似，玻瓈出自然。光含秋水影，尺寸亦空天。
古意 其一,明末清初,屈大均,宁作黄鸳鸯，不作紫鸂鶒。鸳鸯解白头，双毛同雪色。
古意 其二,明末清初,屈大均,雄兔在月中，雌兔长相望。月中不顾侬，孕子何由两。
古意 其三,明末清初,屈大均,百合蒜可怜，根根皆百合。赠郎百合根，花叶休相杂。
子夜歌 其一,明末清初,屈大均,卿生东越东，妾生南越南。参差数千里，来下凤凰簪。
子夜歌 其二,明末清初,屈大均,昔时刘碧玉，贪嫁汝南王。今时刘碧玉，但爱陇西郎。
子夜歌 其三,明末清初,屈大均,借问刘季姗，今亦行三否。定知姊妹中，辞藻人人有。
子夜歌 其四,明末清初,屈大均,千珠复万珠，难买绿珠子。不买绿珠生，但买绿珠死。
子夜歌 其五,明末清初,屈大均,为客寡欢娱，女爱移男爱。感君弃馀桃，多情不好外。
子夜歌 其六,明末清初,屈大均,女萝不自持，因依松树枝。松树长青青，照妾桃李姿。
子夜歌 其七,明末清初,屈大均,勿佩宜男草，迟迟生阿侯。年年十五六，天许莫愁不。
子夜歌 其八,明末清初,屈大均,四十未枯杨，生稊亦云好。虽非木槿花，亦自能爱老。
子夜歌 其九,明末清初,屈大均,东方娶小妻，一年即捐弃。君勿师容成，房中图秘戏。
子夜歌 其十,明末清初,屈大均,小妇不长妾，大妇不长妻。人生各有命，贵在与夫齐。
子夜歌 其十二,明末清初,屈大均,太守主罗浮，神仙多女流。罗离与浮合，总惹使君愁。
子夜歌 其十三,明末清初,屈大均,卿家日湖东，定家月湖西。送侬打两桨，先为到慈溪。
子夜歌 其十四,明末清初,屈大均,慈姑白发多，垂腰乱如雪。为裁裙与襦，手爪不言拙。
梅花下作 其一,明末清初,屈大均,向日开偏早，清多亦畏寒。不知香欲满，尚作白云看。
梅花下作 其二,明末清初,屈大均,未出疏林外，幽香在薜萝。夜来全不见，却恨月明多。
梅花下作 其三,明末清初,屈大均,白头无一可，幸未愧梅花。冰雪同枯槁，无心任岁华。
梅花下作 其四,明末清初,屈大均,山鸟向人喜，梅开已满枝。衔将三两片，欲点美人眉。
梅花下作 其五,明末清初,屈大均,却嫌暄暖甚，未腊已开残。么凤莫收去，留香过岁寒。
梅花下作 其六,明末清初,屈大均,亦知花定落，不敢恨东风。苦是馀香在，魂消一片红。
梅花下作 其七,明末清初,屈大均,相将山喜鹊，花作一春粮。梅片兼残雪，清冷齿颊香。
梅花下作 其八,明末清初,屈大均,花发先春至，春风尚不知。年年同白首，多在苦寒时。
梅花下作 其九,明末清初,屈大均,故人惟汝在，不道是瑶华。香外无知己，氤氲自一家。
梅花下作 其十,明末清初,屈大均,孤荣亦已久，清绝自无人。幸在云山外，长含太古春。
潭上作,明末清初,屈大均,鱼食白云影，不知花满潭。持花作香饵，却被白鸥衔。
古意 其二,明末清初,屈大均,赠欢多芬芳，华实一时好。宜母子在怀，宜男花在抱。
樵妇词,明末清初,屈大均,上山日采樵，四十未成媪。因多脂粉花，颜色长能好。
怨歌 其一,明末清初,屈大均,一春多泪痕，苔上无人扫。化作断肠花，复为断肠草。
怨歌 其二,明末清初,屈大均,昔愁杜鹃多，今恨杜鹃少。杜鹃为我啼，莫惜到天晓。
怨歌 其三,明末清初,屈大均,苦爱猿啼好，猿啼易断肠。断肠今已矣，化作望夫冈。
古词 其一,明末清初,屈大均,蝴蝶花不香，鹧鸪草不长。长时为郎作，西去紫骝缰。
古词 其二,明末清初,屈大均,蝴蝶亦有花，鸳鸯亦有草。花草总芬芳，要郎置怀抱。
双燕窝辞 其一,明末清初,屈大均,昔闻乌鹊好，不入宋王罗。又有香家女，同栖双燕窠。
双燕窝辞 其二,明末清初,屈大均,昔闻蝴蝶好，同宿青陵台。又有水西子，窠成双燕来。
采菊不得,明末清初,屈大均,欲泛忘忧物，秋英采掇难。道旁多苦薏，亦作菊花看。
小儿,明末清初,屈大均,小儿双角髻，状似折腰菱。欲与簪花朵，葳蕤恐不胜。
水仙花,明末清初,屈大均,不须冰与雪，自作一瑶华。人道水仙子，芙蕖是一家。
新竹,明末清初,屈大均,数枝春粉嫩，箨解即琅玕。未忍青青玉，持将作钓竿。
青溪 其一,明末清初,屈大均,古渡从桃叶，沿洄到夕阳。青溪三十六，曲曲是愁肠。
青溪 其二,明末清初,屈大均,莺花三月艳，脂粉六朝香。不分青溪水，愁心与尔长。
定安曲,明末清初,屈大均,郎去不知还，风帆疾如马。愿似鸳鸯鸥，随潮时上下。
穫稻 其一,明末清初,屈大均,今岁愁咸早，秋分害早黏。无多遗穗在，妇子亦腰镰。
穫稻 其二,明末清初,屈大均,花时愁作飓，幸及肃霜成。留秆长三尺，烧盐作水晶。
穫稻 其三,明末清初,屈大均,千钱租鸭步，争向女官沙。食罢三秋粒，禾生又海涯。
穫稻 其四,明末清初,屈大均,沙田无晚稻，霜降已全收。衔穗多膏蟹，泥中拾满篝。
画竹,明末清初,屈大均,几叶开筜谷，萧疏已作秋。笔端烟雨态，争向管姬求。
古意 其一,明末清初,屈大均,望郎如枣子，今夜可来来。莫使流黄月，清光拂不开。
古意 其二,明末清初,屈大均,生憎子巂鸟，不解一催归。啼杀枫林里，连弓弹不飞。
题朱太史小长芦图,明末清初,屈大均,烟水小长芦，微茫子大夫。不知垂钓罢，亦复著书无。
瀑花 其一,明末清初,屈大均,瀑花无大小，吹落总成冰。一夜风含冻，草峰雪尽凝。
瀑花 其二,明末清初,屈大均,敲泉惊宿鸟，乞火动邻僧。无与共吟啸，呼猿下古藤。
古意,明末清初,屈大均,柳花下阶砌，衣动香氤氲。蝴蝶不相识，亦来衣罗裙。
兰,明末清初,屈大均,花香不出林，谁识蕙兰心。幸得微风起，吹来满素襟。
朱槿 其一,明末清初,屈大均,正色自难久，荣华祗一朝。自嫌因太赤，不欲斗娇娆。
朱槿 其二,明末清初,屈大均,朱颜苦难驻，花里一蜉蝣。荣落须臾事，谁能得白头。
蝶,明末清初,屈大均,白白复黄黄，雌雄知几行。春风吹不乱，各自宿花房。
植柳,明末清初,屈大均,又植一株斜，虽阴不碍花。参差成五柳，人说似陶家。
林下,明末清初,屈大均,林下逍遥甚，猿裘与鹿巾。欲蠲霜露疾，多饮太和春。
赠从兄贲士泰士,明末清初,屈大均,明月长悬君子光，风流文采自沅湘。与君共是三闾裔，骚赋相将作楚狂。
花田,明末清初,屈大均,日落江城鼓角悲，花田牧马暮归迟。蘼芜尚带罗裙色，满地秋霜知不知。
西樵山中作 其一,明末清初,屈大均,古木飞泉万井中，茶人多戴杜鹃红。歌声真似莺声好，一路风吹听不穷。
西樵山中作 其二,明末清初,屈大均,家家洗药有流泉，山上人耕尽茗田。妇女不知春色好，桃花一任落溪边。
题张璩子罗浮山下书舍,明末清初,屈大均,何来蝴蝶车轮大，知是罗浮小凤凰。更有仙禽皆五色，仙人为尔爱文章。
遣怀,明末清初,屈大均,痛饮狂歌度此生，从他竖子日成名。英雄只有安期子，玉舄翩翩东海行。
招梁器圃 其一,明末清初,屈大均,罗浮四百玉芙蓉，上有飞桥跨两峰。君爱麻姑台上月，归来莫待海门钟。
招梁器圃 其二,明末清初,屈大均,山山雪里肉芝肥，之子春深尚不归。长恨铁桥峰下水，东西分作两泉飞。
罗浮对酒歌 其一,明末清初,屈大均,为农只是种花田，花换春醪不用钱。更向梅花村里住，梅花持去酒如泉。
罗浮对酒歌 其二,明末清初,屈大均,袅袅飞猿下翠林，洞门花密昼长阴。松风吹尽人间事，不使兴亡上客心。
罗浮道中作 其一,明末清初,屈大均,梅花处处解相迎，洞口无人问姓名。几道飞泉天上落，乱随风雨作秋声。
罗浮道中作 其二,明末清初,屈大均,梅花村口水帘长，飞出春泉万壑香。红翠碧鸡知客至，相迎直至玉溪阳。
罗浮道中作 其三,明末清初,屈大均,行逐飞泉上白龙，人人分得一芙蓉。一声玉笛天边起，吹落梅花四百峰。
游丝曲,明末清初,屈大均,百尺晴丝拂槛低，萦烟惹日柳条西。飞花片片劳相系，不使风吹作锦泥。
禺阳,明末清初,屈大均,二禺丹嶂削高天，四壁风雷响瀑泉。花满石床闲不扫，卧看秋月向人圆。
滩上吟,明末清初,屈大均,袅袅松枝挂女萝，猿声故向月中多。征人一夕头如雪，三峡三泷奈尔何。
泷中 其一,明末清初,屈大均,舟子穿腰欲上天，下泷船笑上泷船。上泷争似下泷险，一片风帆乱石边。
泷中 其二,明末清初,屈大均,日日行舟穿乳窦，时时濯足弄萝川。青山两岸花相接，花里泉声应暮蝉。
泷中 其三,明末清初,屈大均,舟随瀑水天边落，白浪如山倒翠微。巨石有时亦却立，白鸥欲下复惊飞。
泷中 其四,明末清初,屈大均,百丈牵舟上瀑布，芙蓉乱落如烟雾。中流忽有石梁横，咫尺梅泷不可渡。
泷中 其五,明末清初,屈大均,上泷舟与雷霆斗，下泷帆共水帘飞。诸泷最是寒泷好，花底三秋雪湿衣。
泷中 其六,明末清初,屈大均,白头浪里山无数，两壁萝化飞满船。船与两崖为勍敌，下泷人助上泷牵。
泷中 其七,明末清初,屈大均,一泷烟雨一泷晴，泷口鸳鸯夹岸迎。风送猿声满城郭，行人忽起故园情。
泷中 其八,明末清初,屈大均,舟从潭底出天来，声似雷霆山欲摧。百道惊泉翠一石，波涛喷击几时开。
泷中 其九,明末清初,屈大均,峰峰白练挂天低，溱水萦回入武溪。日落渔舟不出峡，花中爱听鹧鸪啼。
泷中 其十,明末清初,屈大均,万叠奇峰接楚西，朝猿啼罢暮猿啼。三声已下征夫泪，玉笛何须奏武溪。
泷中 其十一,明末清初,屈大均,一泷未过一泷来，细雨能添万壑雷。一日一泷行恐尽，篙人不用苦相催。
送何子,明末清初,屈大均,江水随君万里流，年年天际一孤舟。浮云我亦无家客，朝向潇湘暮鹤楼。
湘江舟中 其一,明末清初,屈大均,湘江东下连潇水，九绕衡山千里长。夹岸萧萧枫叶落，秋来谁忍过潇湘。
湘江舟中 其二,明末清初,屈大均,潇水萦回落九疑，水清斑竹映枝枝。舟随七十二峰转，泪落湘江人不知。
零陵 其一,明末清初,屈大均,九疑山色照湘波，西接苍梧御气多。一自重华巡狩后，零陵风俗好韶歌。
零陵 其二,明末清初,屈大均,九峰九水落潇湘，古木寒烟夹岸长。欲就重华写哀怨，苍梧何处但斜阳。
江上望南岳 其一,明末清初,屈大均,大江南北分云梦，七十名峰压水低。九向潇湘还九背，随波直至洞庭西。
武昌江上作,明末清初,屈大均,黄鹤晴川枕翠微，二楼高挟大江飞。天生瑜亮双年少，一片雄风在石矶。
庐山道中,明末清初,屈大均,云际芙蓉十万枝，雨馀岩壑更生姿。一天飞瀑随风至，湿尽春衣人不知。
三叠泉,明末清初,屈大均,庐山瀑布皆千尺，三叠飞泉势更长。三石梁边人不见，天风吹作满天霜。
采莲号子,明末清初,屈大均,花茎虽比叶茎长，花气何如叶气香。寄语溪边采莲女，留将叶叶覆鸳鸯。
石人峰下作,明末清初,屈大均,峰峰花发白云香，雨过春泉迸石梁。七十二溪成一瀑，合流飞落玉渊长。
石门有怀,明末清初,屈大均,乱石盘旋下白云，雨馀潭底数峰分。天边五老空招手，只见梅花不见君。
山中寄周青士,明末清初,屈大均,朝来花露滴人香，睡起寒云满石床。欲剪水帘三十尺，挂君堂上共清凉。
两过三峡桥上作 其一,明末清初,屈大均,雨过溪云流有声，泉多处处水帘成。玉渊金井添千尺，一夕波涛万壑平。
两过三峡桥上作 其三,明末清初,屈大均,一片鄱阳九水通，茫茫吴楚有无中。云开忽见庐山影，半壁芙蓉挂白虹。
醉溪,明末清初,屈大均,华山谷口醉溪前，手把莲花饮玉泉。玉井流从天井出，酒星光向客星悬。
华山顶诸水 其一,明末清初,屈大均,玉井潜流作玉泉，中间二十八潭悬。水帘一道风吹断，乱落芙蓉更可怜。
华山顶诸水 其二,明末清初,屈大均,蒲池太上东西瀑，散作三峰雨雪来。玉女洗头馀碧水，至今长有白莲开。
简华阴子,明末清初,屈大均,万里来攀太华峰，仙人咫尺见无从。情同玉井深千仞，望去莲花翠万重。
华阴二莲歌 其一,明末清初,屈大均,飞骑相迎暮未来，愁看明月出云台。一声环佩天风落，双下雕鞍巧笑开。
华阴二莲歌 其二,明末清初,屈大均,太华莲花并蒂春，红妆恼杀谪仙人。千秋愿作田田叶，双捧蛾眉出玉津。
华阴二莲歌 其三,明末清初,屈大均,大小芙蓉总可怜，青莲今夕在谁边。东西南北皆莲叶，明月中当玉井悬。
华阴二莲歌 其四,明末清初,屈大均,万仞莲花挂碧天，飞来苍翠玉楼前。美人双倚仙人掌，舞袖回风绝可怜。
华阴二莲歌 其五,明末清初,屈大均,繇来太华双毛女，采药相携古丈夫。玉女窗开向秋月，与卿复结合欢襦。
华阴二莲歌 其六,明末清初,屈大均,女生白鹿去翩翩，玉女相将下紫烟。自古仙人多好色，合丹不用独枝莲。
华阴二莲歌 其七,明末清初,屈大均,洞口飞泉溅锦茵，丹青画出石仙人。半轮石月悬仙掌，绝似蛾眉出水新。
华阴二莲歌 其八,明末清初,屈大均,玉泉如浆流落花，独坐姑姑餐月华。玉浆与侬作膏沐，明月与侬作丹砂。
华阴二莲歌 其九,明末清初,屈大均,大者芙蓉小菡萏，已开何似未开花。双窥玉女潭中水，光乱青天一片霞。
华阴二莲歌 其十,明末清初,屈大均,东峰西峰双石楼，与卿日日居上头。二十八潭作明镜，鸳鸯万古此嬉游。
代梦姬 其一,明末清初,屈大均,光彩阴阳过翠帏，陈王梦里是耶非。可怜白马无繇试，一代文章与宓妃。
代梦姬 其二,明末清初,屈大均,蒲城无数水芙蓉，天使萧郎独采侬。愿把兔丝来续命，千秋缭绕泰山松。
寄王山史,明末清初,屈大均,首阳太华何时合，一道黄河苦间之。愁绝白云与秋色，风陵渡口望君时。
杏湾,明末清初,屈大均,慈峨水落满双溪，文杏花开二月齐。无限红颜随马足，雨来俱作锦障泥。
乐游原上寻终南隐者不遇,明末清初,屈大均,终南万里带秦天，宫阙虚无苍霭边。白阁寻君还紫阁，似闻清啸出风泉。
题雁门关城楼,明末清初,屈大均,紫塞三关控雁门，往时兵马若云屯。长城万里今何用，白草黄沙满血痕。
太行,明末清初,屈大均,万障西来作太行，三关北锁控渔阳。刑馀不惜王公险，献与青丝白马郎。
黑圪塔,明末清初,屈大均,黄水河西草接天，苍茫不见有人烟。扬鞭日暮争飞鸟，望断孤城雨雪边。
柳,明末清初,屈大均,舞尽春风万万条，白花飞送马蹄遥。如何只见人离别，岁岁年年此灞桥。
别傅应州 其一,明末清初,屈大均,雁门八月无鸿雁，避雪罗浮去不违。我忆罗浮有慈母，梦魂先逐雁南飞。
别傅应州 其二,明末清初,屈大均,红颜三载老风沙，处处人怜白鼻騧。金尽何须更游侠，早将清泪别琵琶。
别傅应州 其三,明末清初,屈大均,难别金城太守贤，愁心如雪满秋天。英雄自古为厮养，不必投人宝剑篇。
别傅应州 其四,明末清初,屈大均,云州白草接天低，一片边声乱马嘶。泪共桑乾流不尽，故人相忆白登西。
别胡使君 其一,明末清初,屈大均,边城太守独君贤，射猎相将雨雪边。天作三关雄紫塞，飞扬应在武安前。
别胡使君 其二,明末清初,屈大均,楼烦一片古风沙，吹乱愁心似雪花。宁武关前别君去，梦魂犹自怯秋笳。
云州赠俞右吉,明末清初,屈大均,泪逐桑乾出塞流，三年三度走云州。龙沙却喜无春草，不惹王孙日暮愁。
紫河,明末清初,屈大均,紫河东合黑河流，河上风沙飒飒秋。千里黄云吹不散，望乡愁上代王楼。
吊王于一,明末清初,屈大均,君本豫章贞女树，一朝摧折向秋风。大名空在遗民传，白首同归恨不同。
代州曲中作,明末清初,屈大均,琵琶争唱玉娥郎，艳曲传来自武皇。一代文章馀乐府，孤臣泪洒雁门霜。
柬赵子实 其一,明末清初,屈大均,往岁慈娥清峪边，佳人双鬓杏花烟。莺歌细雨谁能那，马惜残霞亦不前。
柬赵子实 其二,明末清初,屈大均,一别黄河间白云，秦筝慷慨梦中闻。春光不到昭阳殿，绝代红颜却与君。
柬赵子实 其三,明末清初,屈大均,生长邯郸二十春，平原那贵卖浆人。黄金未必如肝胆，且共开樽醉锦茵。
柬赵子实 其四,明末清初,屈大均,伯劳东去燕西飞，万里相逢泪欲挥。莫道王孙难自食，春来淮上鳜鱼肥。
柬赵子实 其五,明末清初,屈大均,走马阴山竞射雕，嘶风代马为君骄。英雄不向沙场月，那得铙歌合短箫。
柬赵子实 其七,明末清初,屈大均,豪杰繇来厮养多，不逢张耳奈愁何。云蒸龙变知无命，早向深山弄薜萝。
柬赵子实 其八,明末清初,屈大均,燕赵无人吊望诸，君来意气定何如。酒酣若是悲歌者，应念渐离堂下居。
柬赵子实 其九,明末清初,屈大均,汉家才子盛西京，高帝从来爱楚声。尔继房中诸乐府，清商一奏感神明。
柬赵子实 其十,明末清初,屈大均,我昨题诗太华峰，仙人掌上抱芙蓉。玉浆一就明星饮，赋比青莲思更浓。
柬赵子实 其十一,明末清初,屈大均,歌舞休将换玉骢，神仙只畏酒樽空。雁门亦有芙蕖好，醉共鸳鸯入水中。
柬赵子实 其十二,明末清初,屈大均,豫让桥边落日昏，徘徊往迹泪双痕。君怜国士能终始，自有干将解报恩。
寄戴务旂华山,明末清初,屈大均,三峰好结一花龛，濯足时临玉女潭。莫驾琴高鲤鱼去，车箱一穴出江南。
枳儿岭,明末清初,屈大均,大同宣府岭头分，风捲边沙似白云。千里金城为谁壮，可怜空驻羽林军。
送客,明末清初,屈大均,绿琴弹出碧笳声，出塞何如入塞清。一曲送君千万里，秋来应共雁南征。
从塞上偕内子南还赋赠 其二,明末清初,屈大均,挥鞭北度雁门关，夫婿相将万里还。入塞更须先出塞，不辞风雪损朱颜。
从塞上偕内子南还赋赠 其三,明末清初,屈大均,而亲远在固原州，西望乡关泪欲流。白发姑嫜因未见，艰难万里向罗浮。
从塞上偕内子南还赋赠 其四,明末清初,屈大均,行人夜半饭黄羊，不待天明向战场。一路明驼载儿女，白登山下踏秋霜。
从塞上偕内子南还赋赠 其五,明末清初,屈大均,金凤井边朝出店，白羊城下暮登台。路傍多少当垆女，笑问罗敷何处来。
从塞上偕内子南还赋赠 其六,明末清初,屈大均,羊酥雪酒敌寒风，共吊明妃白草中。欲得卿卿发皓齿，胡雕一箭落秋空。
从塞上偕内子南还赋赠 其七,明末清初,屈大均,西辞花马池边月，东指楼烦岭上云。往日于归悲道远，边风吹泪湿罗裙。
从塞上偕内子南还赋赠 其八,明末清初,屈大均,怜卿万里别西秦，与我鸳鸯共一身。不道秦嘉异乡里，秦嘉元是陇西人。
从塞上偕内子南还赋赠 其九,明末清初,屈大均,边姬一一口西曲，相送胪朐河水旁。箜篌弹尽不能别，泪湿征夫铁裲裆。
从塞上偕内子南还赋赠 其十,明末清初,屈大均,青骹换得紫骝马，亦有琵琶与塞姑。到家沉水为槽逻，弹出秦声绝代无。
从塞上偕内子南还赋赠 其十一,明末清初,屈大均,红草东连白草沟，紫河西入黑河流。无边觱篥吹斜日，动尔思乡一片愁。
从塞上偕内子南还赋赠 其十二,明末清初,屈大均,黄羊野马满沙陀，朝渡杨河暮柳河。一路胡姬夹毂问，持来羊酪一何多。
从塞上偕内子南还赋赠 其十三,明末清初,屈大均,西指长城为乡道，我归路与长城长。青为明妃墓边草，白是阏氏营上霜。
从塞上偕内子南还赋赠 其十四,明末清初,屈大均,行尽桑乾万里沙，北风吹雪损铅华。从伊妇女多颜色，不采燕支山上花。
从塞上偕内子南还赋赠 其十五,明末清初,屈大均,九月云中雪不迟，香貂初上髻鬟时。酒酣共射阴山兔，双兔雌雄谁得知。
从塞上偕内子南还赋赠 其十六,明末清初,屈大均,夜夜毡车宿陇头，不登辽后洗妆楼。夫人自爱磨笄石，天际苍苍一片秋。
从塞上偕内子南还赋赠 其十七,明末清初,屈大均,欲向京师视宫阙，驱车千里入居庸。与君黻佩非今日，且复行歌返碧峰。
从塞上偕内子南还赋赠 其十八,明末清初,屈大均,高士繇来重妻子，莫将梅福比梁鸿。五噫歌罢今当去，去向姑苏台以东。
从塞上偕内子南还赋赠 其十九,明末清初,屈大均,一声鸡唱整衣裳，眉黛沾残子夜霜。行到白门春色满，梅花为尔点新妆。
从塞上偕内子南还赋赠 其二十,明末清初,屈大均,走马渔阳路尽时，天津东下逐流澌。北风一夜河冰合，又舍兰舟汶水湄。
从塞上偕内子南还赋赠 其二十一,明末清初,屈大均,日出河冰流有声，舟人一路击冰行。三朝三暮清河口，幸有香醪慰尔情。
从塞上偕内子南还赋赠 其二十二,明末清初,屈大均,渡河未已渡江淮，买舟用尽头上钗。日日牵舟上冰去，苦寒娇女在中怀。
从塞上偕内子南还赋赠 其二十三,明末清初,屈大均,汝舅怜予华岳吟，因将窈窕慰文心。蹇脩复有青莲客，司马无烦绿绮琴。
从塞上偕内子南还赋赠 其二十四,明末清初,屈大均,使君羔雁为予将，千骑迎来自朔方。与子得成兄弟好，都繇幕府重文章。
从塞上偕内子南还赋赠 其二十五,明末清初,屈大均,罗敷潭上昔相逢，鸾鹤相将太华峰。真似秦时丈夫者，玉姜携手上芙蓉。
从塞上偕内子南还赋赠 其二十六,明末清初,屈大均,一从玉女洗头罢，二十八潭流水香。与尔秦时一毛女，双双玉井作鸳鸯。
从塞上偕内子南还赋赠 其二十七,明末清初,屈大均,何以字卿曰华姜，明星玉女共翱翔。华夫相对三峰上，一片琴声瀑布长。
从塞上偕内子南还赋赠 其二十八,明末清初,屈大均,采药从今向白云，与卿携手思氤氲。仙人不肯轻离别，方朔繇来爱细君。
从塞上偕内子南还赋赠 其二十九,明末清初,屈大均,雁门高士称王霸，偕老山中有逸妻。今卿不复惭儿女，亦共雁门关以西。
从塞上偕内子南还赋赠 其三十,明末清初,屈大均,江南归去罢游猎，骏马名鹰赠与人。之子鸡鸣不用赋，锦衾高卧落花春。
从塞上偕内子南还赋赠 其三十一,明末清初,屈大均,停骖太白酒楼傍，一树桃花娇晚妆。稚子只今在东鲁，女儿亦欲字平阳。
从塞上偕内子南还赋赠 其三十二,明末清初,屈大均,元亮繇来爱弱女，慰情亦与五男同。为卿更取题诗笔，娇女新篇拟太冲。
从塞上偕内子南还赋赠 其三十三,明末清初,屈大均,谢家生日逢人日，宜寿巧将华胜裁。归去炎州有翡翠，为卿多作宝钗来。
从塞上偕内子南还赋赠 其三十四,明末清初,屈大均,笔花何似脸花妍，蝴蝶新辞亦可怜。珍重莫书桐叶上，奁中尚有浣花笺。
从塞上偕内子南还赋赠 其三十五,明末清初,屈大均,去年寒食在平凉，汝妹催上秋千场。明岁花田踏青去，小姑三五牵衣裳。
从塞上偕内子南还赋赠 其三十六,明末清初,屈大均,大江明日片帆飞，南指梅花大庾归。新妇秦筝多逸响，朝朝暮暮奉庭闱。
从塞上偕内子南还赋赠 其三十七,明末清初,屈大均,生儿慎莫生神仙，我学苏枕去几年。今得采兰娱膝下，不思骑鹤向天边。
湖口舟中口号赠内 其一,明末清初,屈大均,大姑既有胭脂巷，小姑亦有蛾眉洲。今夕兰桡与卿驻，彭郎不得擅风流。
湖口舟中口号赠内 其二,明末清初,屈大均,湖水合将江水流，与卿日日乘轻舟。相怜一片鸳鸯水，白浪如山亦不愁。
湖口舟中口号赠内 其三,明末清初,屈大均,江之水浊湖水清，我如江水湖如卿。可怜江水将湖水，清浊同流无限情。
湖口舟中口号赠内 其四,明末清初,屈大均,小姑山接大姑秋，不逐长江江水流。彭郎矶上一明月，飞去飞来共白头。
与华姜宿红梅驿 其一,明末清初,屈大均,生长秦川不见梅，红梅今夕为君开。家中绿萼香应满，折取先浮上寿杯。
与华姜宿红梅驿 其二,明末清初,屈大均,南枝花白北枝红，红是秦中白越中。辛苦鸳鸯飞万里，今宵始宿庾关东。
与华姜宿红梅驿 其三,明末清初,屈大均,渐近乡园尔莫悲，南飞应有北飞时。南中何物持相慰，尚有梅花及荔枝。
望钟山 其一,明末清初,屈大均,依然虎踞复龙盘，一片钟山日夕看。天作双峰为凤阙，真人长在五云端。
望钟山 其二,明末清初,屈大均,日日江皋望紫烟，天风吹泪孝陵边。六朝松柏知多少，苍翠人思乙酉前。
望钟山 其三,明末清初,屈大均,云际屏风岭最尊，松杉一路夹天门。当时更有梅花树，十里天香接御园。
石子冈,明末清初,屈大均,石子冈前落日催，千秋人尚礼魂来。从来地下多生气，白骨何妨委绿苔。
同李子自扬州至泰州作 其一,明末清初,屈大均,邗沟一水接长天，清浅偏宜暖板船。榆柳萧萧三十里，北风吹雪冻成烟。
同李子自扬州至泰州作 其二,明末清初,屈大均,江南江北柳林中，三日舟行苦朔风。双桨如飞吹不转，秣陵东至海陵东。
同李子自扬州至泰州作 其三,明末清初,屈大均,水落沙乾川路遥，行行未尽十三桥。黄昏且驻仪陵市，露酒车螯慰寂寥。
同李子自扬州至泰州作 其四,明末清初,屈大均,日落平田海气凝，风飘万点艋船灯。两河水涨渔人喜，枫叶芦花处处罾。
同李子自扬州至泰州作 其五,明末清初,屈大均,霜清水涸见渔矶，纲蟹何如簖蟹肥。三十盐场多海味，一帆相逐故人归。
景阳宫,明末清初,屈大均,一江春水只流东，六代繁华似梦中。多谢垂杨与垂柳，依依犹向景阳宫。
台城春望,明末清初,屈大均,飞骑如云塞北回，六朝春色雪中开。行人莫折台城柳，曾沐先皇雨露来。
湖中怀沈武功 其一,明末清初,屈大均,三江春水五湖通，一片青天在镜中。日暮回舟向林屋，梅花无数与谁同。
湖中怀沈武功 其二,明末清初,屈大均,天涯一片愁中月，夜夜随风落故乡。何日寻君来欈李，二湖相并似鸳鸯。
洞庭录别 其一,明末清初,屈大均,紫塞归来白发长，美人争拂镜中霜。鸳鸯湖畔开樽酒，一曲明妃尽断肠。
洞庭录别 其二,明末清初,屈大均,万里罗浮今又归，天生越鸟自南飞。平生欈李多知己，争送扁舟向夕晖。
洞庭录别 其三,明末清初,屈大均,枫泾水接泖湖长，白荡鲈鱼入馔香。为忆故人林屋洞，移舟西去及春阳。
洞庭录别 其四,明末清初,屈大均,诸君亦渡太湖来，烟雨离亭更折梅。七十二峰空翠里，一峰花落一峰开。
洞庭录别 其五,明末清初,屈大均,花多不见数峰青，如雪纷纷扑洞庭。一片离忧似烟雨，东风吹暗采香泾。
洞庭录别 其六,明末清初,屈大均,他日寻仙去莫迟，金庭玉柱更相期。花边四皓诸孙子，共向烟波理钓丝。
洞庭录别 其七,明末清初,屈大均,毛公坛畔一泉开，流入寒松万壑哀。拂石为君题姓字，风流长记七人来。
赠施生 其一,明末清初,屈大均,梅花如雪扑青冥，香遍东西两洞庭。一棹吴淞君正返，相逢烟雨莫釐亭。
赠施生 其二,明末清初,屈大均,洞庭七十二峰长，橘柚秋来香万家。我欲来栖范蠡宅，烦君石上扫萝花。
虎丘中秋夕 其一,明末清初,屈大均,花舫如云上虎丘，吴阊士女好嬉游。今宵醉杀横塘月，酒似金波天际流。
虎丘中秋夕 其二,明末清初,屈大均,处处楼台按十番，天边灯火若星繁。美人歌遍江南弄，谁听清商不断魂。
虎丘中秋夕 其三,明末清初,屈大均,今宵三五足欢娱，一片姑苏似玉壶。天作千人歌舞石，月华流满锦氍毹。
虎丘中秋夕 其四,明末清初,屈大均,一带船窗捲碧纱，人人歌管斗繁华。吴王往日风流在，狂杀苏台十里花。
虎丘中秋夕 其五,明末清初,屈大均,真娘墓上玉箫声，十五当垆巧笑迎。一自君王能好色，至今吴女尽倾城。
虎丘中秋夕 其六,明末清初,屈大均,珠斗阑干兴倍豪，游人丝竹各分曹。金壶好注天河水，莫使东方日色高。
锦帆泾,明末清初,屈大均,锦帆泾水碧涟漪，往日夷光作水嬉。留得娟娟亡国月，美人千载学蛾眉。
赠某中涓 其一,明末清初,屈大均,先朝蟒玉赐穿宫，亲见煤山血诏红。尝恨不同王内使，海棠枝上殉重瞳。
赠某中涓 其二,明末清初,屈大均,不向西山陪玉匣，思来北塞引雕弓。何年始遂从军愿，无定河边作鬼雄。
赠某中涓 其三,明末清初,屈大均,刀环何处贻都尉，马首当年逐冠军。无限关山行欲尽，晚来流落在三云。
赠某中涓 其四,明末清初,屈大均,娘子营边杀气寒，朝朝围猎且为欢。酒酣射得南山鹿，妓女娇歌捧玉盘。
冼夫人 其一,明末清初,屈大均,苦忆英雄娘子军，女中勋业似桓文。南朝事去馀犀杖，泪洒炎天万里云。
冼夫人 其二,明末清初,屈大均,三朝绣幰自天来，百战金戈向日开。保障谁如女刺史，功名能冠越王台。
雷阳曲 其一,明末清初,屈大均,郎心好似调黎水，不起风波春复秋。日日两潮还两汐，令侬消却别离愁。
雷阳曲 其二,明末清初,屈大均,天脚遥遥起半虹，涛声倏吼锦囊东。天教铁飓吹郎转，愿得朝朝见破篷。
雷阳曲 其三,明末清初,屈大均,花下欢闻白马嘶，郎来日日在南溪。莫如琼海潮相似，半月东流半月西。
雷阳曲 其四,明末清初,屈大均,南亭溪畔二桥前，椰叶阴阴带暮烟。蛮女喜簪青茉莉，月明齐汲伏波泉。
雷阳曲 其五,明末清初,屈大均,数钱争出手纤纤，叶结鸳鸯满玉奁。莫道槟榔甘液好，买侬椰子更心甜。
雷阳曲 其六,明末清初,屈大均,蛮娘细葛胜罗襦，采葛朝朝向海隅。为有珠池名对乐，家家生女尽如珠。
雷阳曲 其七,明末清初,屈大均,夕阳潮挟飓风来，欲渡琼南舟却回。望断所欢愁不见，青青一髻是擎雷。
雷阳曲 其八,明末清初,屈大均,朔日城南小队过，鬟边祗要插花多。金钗竞叩三铜鼓，沉水齐薰二伏波。
雷阳曲 其九,明末清初,屈大均,薄暮人人射猎归，城端秀塔挂斜晖。雷公庙里多箫鼓，十里风吹出翠微。
夜宿观山作 其一,明末清初,屈大均,一夕无衣寐不成，观山山上月凄清。松声捲起寒江水，散作风声与雨声。
夜宿观山作 其二,明末清初,屈大均,明月娟娟似翠娥，登高临水奈君何。松声欲捲愁心尽，花片犹沾血泪多。
山鸟词,明末清初,屈大均,山鸟朝朝唤客归，溪花日日染侬衣。鹧鸪亦解畏霜露，蝴蝶犹知暮不飞。
剧綦,明末清初,屈大均,楸玉相将日剧棋，兔毫赢得笔枝枝。还家赠与青娥妇，细作真书写楚辞。
乌孙公主,明末清初,屈大均,騊駼为食酪为浆，公主悲愁思故乡。黄鹄归飞不可得，岁时一会乌孙王。
猎词,明末清初,屈大均,日落沙场铁骑飞，人人意气射生归。美人渴饮黄獐血，更请君王杀一围。
题张子册 其一,明末清初,屈大均,五男未得如陶令，二女犹能似左思。羡尔惠芳兼织素，珠娘自可当珠儿。
题张子册 其二,明末清初,屈大均,五年孔雀成金翠，三载夭桃已作花。少小谁能题柳絮，可怜娇女在君家。
题张子册 其三,明末清初,屈大均,九岁解持甄后笔，十三能读谢公书。怀中玉映尤娇小，异日张玄妹不如。
题张子册 其四,明末清初,屈大均,不必啾啾将九雏，只须皎皎吐双珠。明年老蚌君能似，孩笑还多膝下娱。
初秋有忆,明末清初,屈大均,一声风雨锦衾凉，不待秋深鬓有霜。泉下美人相忆否，三年秋夜为君长。
喜陈献孟屡过草堂口占赠之,明末清初,屈大均,之子相寻逐海潮，东樵朝别暮西樵。多情最是松间月，飞去飞来照寂寥。
舟出燕子矶,明末清初,屈大均,夹口横开燕子矶，崩崖千仞掠船飞。天风忽向芦花起，白浪如山打翠微。
有忆,明末清初,屈大均,萧郎谢女久分飞，一在黄泉一翠微。青鸟不传天外信，可堪清泪日沾衣。
马将军歌,明末清初,屈大均,琴鼓长歌复短歌，美人相逐出朝那。将军杀贼如围猎，毳帐前头醉叵罗。
蜀冈怀古 其一,明末清初,屈大均,玉槛珠帘总一丘，春魂多半在迷楼。蘼芜亦爱雷塘路，十月青青自不秋。
蜀冈怀古 其二,明末清初,屈大均,一路飞桥压水低，芙蓉多与酒船齐。依依最是三春柳，系得君王不复西。
蜀冈怀古 其三,明末清初,屈大均,春云黯黯美人斜，秋草萋萋帝子家。一代红颜在何处，可怜都作广陵花。
蜀冈怀古 其四,明末清初,屈大均,一片平芜接海天，江南山色堕楼前。双双浮玉天风外，空翠飞来化作烟。
大明泉,明末清初,屈大均,峨眉洞穴此潜通，千里陂陀与蜀同。泉水谁言君第五，先朝日月出其中。
寄程蚀庵,明末清初,屈大均,万壑松声吹泬寥，一松飞作一天桥。嗟君老作黄山客，独采松花不我招。
梅旅度曲以秋宵闻歌为韵 其一,明末清初,屈大均,一声风雨客初愁，不唱啼乌泪已流。今夕樽前须尽醉，黄花犹为故人秋。
梅旅度曲以秋宵闻歌为韵 其二,明末清初,屈大均,明月高高廿四桥，南弦北管坐相邀。谁能即策花骢去，不向扬州度此宵。
梅旅度曲以秋宵闻歌为韵 其三,明末清初,屈大均,万里天河淡欲分，玉杯飞处湿行云。多情最是齐梁曲，恨尔江南夜夜闻。
梅旅度曲以秋宵闻歌为韵 其四,明末清初,屈大均,神仙富贵未蹉跎，自古英雄白首多。请语梅花楼外月，清光长照玉人歌。
垓下 其一,明末清初,屈大均,战鼓无声落日黄，英雄自古是天亡。乌骓不失阴陵道，岂有山东与汉王。
垓下 其二,明末清初,屈大均,战血淋漓洒美人，君王意气委黄尘。多情不渡乌江水，为有红颜在草茵。
江深阁眺望,明末清初,屈大均,缥缈青山接燕矶，风吹浮玉渡江飞。谁家故起真州阁，收尽江南彩翠归。
从京江至石头城作 其一,明末清初,屈大均,潮去潮来怒未平，蕲王庙口客心惊。天风不断黄天荡，知是当年战鼓声。
从京江至石头城作 其二,明末清初,屈大均,新长沙洲廿里长，蒹葭斜抱石城墙。江南岁岁添形势，料得天心在建康。
遥题朱氏柳城,明末清初,屈大均,十万垂杨作一城，双堤流水绕香粳。中田百顷桃花里，安得斯人共耦耕。
题李咸若哺园 其一,明末清初,屈大均,签蟹新肥煮酒香，旅人初在泰州尝。知君家有茅容母，更买鲈鱼奉一觞。
题李咸若哺园 其二,明末清初,屈大均,一路车篷夹岸多，一重官柳一重河。天寒不惜牵舟苦，为有君园在薜萝。
青溪观虞美人作 其一,明末清初,屈大均,天生意气逐重瞳，血作名花万古红。开遍青溪与罂粟，枝枝平舞美人风。
青溪观虞美人作 其二,明末清初,屈大均,一带溪桥隐暮烟，开残芍药马蹄边。红颜尽是闲花草，似尔虞兮自可怜。
青溪观虞美人作 其三,明末清初,屈大均,战血何妨染玉颜，花开长使美人攀。二妃不为重华死，那得潇湘竹尽斑。
夜饮海棠花下口占,明末清初,屈大均,却嫌月照海棠白，花下频将蜡炬催。竹叶未倾颜已赭，明霞朵朵火中开。
长忆,明末清初,屈大均,长忆明星玉女宫，洗头盆映暮霞红。飞泉乱出莲花腹，散作诸溪处处通。
玉川门作,明末清初,屈大均,乱瀑淙淙响石床，梦馀无奈落花香。含毫欲写泉三叠，心与云英化水光。
题寒山子图 其一,明末清初,屈大均,闲与天台扫落花，花花扫尽扫云霞。云霞亦是吾馀物，流出人间带日华。
题寒山子图 其二,明末清初,屈大均,天半飞桥势欲飞，赤城霞作羽人衣。天风不断松间起，乱洒流泉湿翠微。
席上吟赠林茂之八十翁,明末清初,屈大均,明月飞来珠海长，愁心尽与白云乡。高歌试问投竿老，我是今狂定古狂。
答王璞庵,明末清初,屈大均,谁能学道更情深，兴俗今朝共陆沉。金粟如来吾不屑，但将尊酒送狂吟。
幽州歌送客,明末清初,屈大均,幽州二月柳堪把，小姬邀客玉河下。莫道酡酥不醉人，频向津楼系白马。
淮南王,明末清初,屈大均,淮南自善离骚赋，不必诸儒大小山。已作三闾高弟子，绝胜黄屋入秦关。
归风词 其二,明末清初,屈大均,云舟轻漾采菱蕖，太液池中春雨馀。飞燕随风欲入水，君王频为结缨裙。
荚陵,明末清初,屈大均,暮烟朝雨荚陵开，环佩珊珊去不回。终古哀蝉将落叶，君王泪洒集仙台。
赠张于归西泠 其一,明末清初,屈大均,新声乐府推君妙，白燕丁香赋并传。燕女争歌玉河柳，扬州更爱竹枝篇。
赠张于归西泠 其二,明末清初,屈大均,御沟春水玉河通，夹岸花飞随玉骢。欲赠君归须芍药，佳人争买点桩红。
赠张于归西泠 其三,明末清初,屈大均,归泛西湖水渺茫，家临湖墅足蚕桑。梅花若向西溪问，曲曲渔舟共陆郎。
文与也为予写西洞庭图赋此以赠 其一,明末清初,屈大均,尔祖丹青似辋川，草书团扇世争传。今君妙写沧洲趣，待诏风流在目前。
文与也为予写西洞庭图赋此以赠 其二,明末清初,屈大均,乱后阊门无旧业，玉兰台馆委烽烟。移家远向天池住，文肃松楸怆墓田。
文与也为予写西洞庭图赋此以赠 其三,明末清初,屈大均,东望莫釐西缥缈，天池楼阁太湖边。经营响屧琴台月，挥洒金庭玉柱烟。
文与也为予写西洞庭图赋此以赠 其四,明末清初,屈大均,商山四皓多苗裔，遍植梅花林屋间。我昔采香西子径，洞庭春尽不知还。
文与也为予写西洞庭图赋此以赠 其五,明末清初,屈大均,梦中林屋树苍苍，掩映人家橘柚黄。更有杨梅无数树，蒲萄处处绿阴凉。
文与也为予写西洞庭图赋此以赠 其六,明末清初,屈大均,凭君点染包山翠，多写毛公洞口松。挂向长安散炎暑，一杯一朵玉芙蓉。
阿珠曲,明末清初,屈大均,今夕觞同河汉倾，满堂凫藻目先成。但教南海明珠在，不必青天皎月生。
戏赠邯郸少年,明末清初,屈大均,邯郸公子善娱宾，玉貌樽前映塞春。欲得荆轲捐七尺，祗须宝马与佳人。
华游口号 其一,明末清初,屈大均,身轻忽到巨灵旁，长揖明星乞玉浆。十丈莲茎持作杖，因探玉并不嫌长。
华游口号 其二,明末清初,屈大均,洗头盆里水初寒，明月偏宜镜里看。二十八潭闲照遍，玉颜新似水花丹。
华山下二泉,明末清初,屈大均,玉女祠前有醴泉，张超谷在玉泉边。二泉酿就三峰去，醉向仙人掌上眠。
河干怅望,明末清初,屈大均,渭川东泻黄河月，雷首西横太华云。咫尺蒲关愁不度，明星玉女惜离群。
寄彭荆山山人,明末清初,屈大均,袅袅天边铁绠垂，攀援无那峡风吹。愁君日向苍龙岭，鸾鹤翩翩不可追。
送客,明末清初,屈大均,青州玉露胜金露，君去青州作酒人。一醉莫教三十日，醉乡春好本非春。
雁门七夕即事 其一,明末清初,屈大均,今夕双星乐事多，愁人不寐盻银河。云中有路通明月，谁许乘槎泛浩波。
雁门七夕即事 其二,明末清初,屈大均,滹沱秋水耶溪似，莲叶东西见彼姝。万里长风吹海月，可怜光堕锦氍毹。
雁门七夕即事 其三,明末清初,屈大均,巫山句注两氤氲，十二芙蓉望不分。最喜黄牛朝暮见，俨如神女在行云。
雁门七夕即事 其四,明末清初,屈大均,天边明月不曾愁，万里青光上塞楼。我似微云在河汉，依依长抱玉盘游。
雁门七夕即事 其五,明末清初,屈大均,一曲归风响入云，留仙争把汉宫裙。思为海燕巢君屋，处处衔将兰蕙芬。
豹突泉,明末清初,屈大均,潺湲一道落桑乾，中有征人泪未寒。愁绝三云驱马去，年年花向战场看。
九月,明末清初,屈大均,九月辽东衰草多，飞霜乱下白狼河。人人马上吹芦管，夜夜城头枕铁戈。
云中词,明末清初,屈大均,薄暮桑乾大猎还，纷纷雨雪暗关山。天寒不惜貂裘典，一醉春光上玉颜。
入塞行,明末清初,屈大均,万里挥鞭辞玉颜，愁心不断似天山。天生飞将从无命，笑向沙场射虎还。
怀沈武功 其一,明末清初,屈大均,卿本佳人自不知，相逢蔓草露零时。殷勤问我离骚赋，欲共潇湘采竹枝。
怀沈武功 其二,明末清初,屈大均,怅望湖天祗去鸿，洞庭花映白云空。银鱼一尺春来美，欲寄相思秀水东。
白华园送客口号 其一,明末清初,屈大均,白雨频催荔子红，蝉声凉带芰荷风。林塘好是清和候，无奈君行向海东。
白华园送客口号 其二,明末清初,屈大均,残梦微茫逐水流，送君帆席影沉浮。他时倘忆罗阳月，应有音书到石楼。
舟中望庐山有怀玉川门道者,明末清初,屈大均,瀑布高悬三石梁，湖波荡漾白云光。仙人双足垂明月，绝世风流不可忘。
鄂渚曲,明末清初,屈大均,江汉南流有合时，情人咫尺苦生离。散花洲上空相忆，却月城边自不知。
复归沙亭柬从兄泰士 其一,明末清初,屈大均,故园又复返沙亭，绕屋峰峦作画屏。兄弟行中吾与子，遗书真解读骚经。
复归沙亭柬从兄泰士 其二,明末清初,屈大均,素馆依然水木间，四围多是未名山。最高峰好惟烟管，与子长乘采药闲。
复归沙亭柬从兄泰士 其三,明末清初,屈大均,无多白发不教催，一月童颜驻一回。吾道自令颜色好，金精石髓本尘埃。
壬戌人日作 其一,明末清初,屈大均,何曾一日得为人，五十三年未见春。人日休为人日酒，年年人日总伤神。
壬戌人日作 其二,明末清初,屈大均,闺人生日是今朝，花落兰房久寂寥。十二年来罢人日，泪珠为酒滴妖娆。
壬戌人日作 其三,明末清初,屈大均,江山虽好恨无人，不用莺声换好春。人日与谁还燕饮，英雄一一作青燐。
送人还姑孰 其一,明末清初,屈大均,牛渚孤从天际浮，天门双夹大江流。开平古庙多松柏，归对风烟一片秋。
送人还姑孰 其二,明末清初,屈大均,虎踞江间惟采石，江南门户此为雄。千秋战鼓声犹在，愁尔真人想像中。
族兄鸣生翁八十有一生日口占为寿 其一,明末清初,屈大均,地当南极老人多，况复沙亭满太和。兄在吾宗今最长，千钟将奈寿星何。
族兄鸣生翁八十有一生日口占为寿 其二,明末清初,屈大均,兄采芝华弟采薇，薇香不似紫芝肥。衣冠甚伟他年得，与尔同扶鸿鹄飞。
族兄鸣生翁八十有一生日口占为寿 其三,明末清初,屈大均,君年一百还馀九，是我如君八十时。倘得杖朝兼杖国，求兄海上与安期。
族兄鸣生翁八十有一生日口占为寿 其四,明末清初,屈大均,今宵只有岁星明，织女银河渡未成。欲为吾兄酌天酒，碧梧枝上露华清。
玉河曲 其一,明末清初,屈大均,千里桑乾入塞来，参差城阙镜中开。君王往日多凫雁，肯念思波太液回。
玉河曲 其二,明末清初,屈大均,二月流澌上玉河，酒楼一一俯晴波。春衣笑向垆头解，醉拥琵琶卧紫驼。
代送郎曲,明末清初,屈大均,撑折千篙不上滩，留郎一日不胜难。郎情不似鸬鹚石，日日双浮水上寒。
代同公答蒲公,明末清初,屈大均,采药凌峰不觉遥，耶溪频负道猷招。谈经近厌天花满，欲谢时人隐沃焦。
送诸骏男之蜀,明末清初,屈大均,从今泪应竹枝歌，秋夜猿声三峡多。况复峨嵋一片月，飞来飞去奈君何。
从军行 其一,明末清初,屈大均,将军教射五千人，荆楚奇材总绝伦。秋出阑干当一队，骁腾不逐贰师尘。
从军行 其二,明末清初,屈大均,千骑横穿卤阵还，髦头一夜落天山。军中女子皆诛尽，士气飞扬战鼓间。
从军行 其三,明末清初,屈大均,精兵扼虎五千多，后距何烦路伏波。龙勒秋来觇敌去，黄门骑吹杂铙歌。
从军行 其四,明末清初,屈大均,阴山风雪暮纷纷，独出旌门望卤群。天子深恩怜浞野，重将血汗洒边云。
从军行 其五,明末清初,屈大均,香貂宝马猎天山，塞女酡酥捧未闲。长与丁零俱用事，汉臣无计赠刀环。
偶忆太华醉中作 其一,明末清初,屈大均,太华峰边有醉溪，醴泉更在玉泉西。酿泉作得松花酒，山女教人醉似泥。
偶忆太华醉中作 其二,明末清初,屈大均,醉度苍龙岭似飞，羽人争揽紫霞衣。生憎瀑布三千丈，遮却天边白玉妃。
北狩辞 其一,明末清初,屈大均,虎斗笼争寂不闻，銮舆频别靖南军。长安旧帝无人识，空有阏氏拜彩云。
北狩辞 其二,明末清初,屈大均,沙冷秋高战马闲，蕃儿千队锦衣还。江南天子单于客，竞献酡酥毳帐间。
春日雨花台眺望有感 其一,明末清初,屈大均,烟云霏霏碧草齐，断肠春在孝陵西。松楸折尽寒山露，无处堪容杜宇啼。
春日雨花台眺望有感 其二,明末清初,屈大均,高台一上一含悲，况复清明上巳时。多谢朝烟兼暮雨，不令人见蒋山姿。
春日雨花台眺望有感 其三,明末清初,屈大均,二陵寒食雨连天，禾黍荒凉复几年。愁绝江南空骋望，君臣犹隔九疑烟。
春日雨花台眺望有感 其四,明末清初,屈大均,春去风花飞更狂，马蹄无主踏残香。丝丝最恨河边柳，日夕牵愁短复长。
春日雨花台眺望有感 其五,明末清初,屈大均,朱雀门前花草空，明驼尽载景阳宫。六朝春色龙沙去，一片江南雁塞同。
焦山作,明末清初,屈大均,浮玉山中浮玉春，醉来忘却华阳巾。天风吹上雷轰石，一夜啸声惊羽人。
赠东洞庭席翁,明末清初,屈大均,四皓旧楼林屋洞，今君清啸莫釐峰。楼前七十二峰月，不及仙人冰雪容。
沙河,明末清初,屈大均,沙河双绕巩华城，一道飞桥接帝京。往日君王上陵寝，红旗翠辇此中行。
河阴戏赠老将,明末清初,屈大均,高柳城边折柳多，送君千里渡榆河。美人骏马平生物，欲赠其如白发何。
代黔中苦雨曲 其一,明末清初,屈大均,黔中多雨少人行，尽道天无三日晴。千里茫茫烟务海，雨师偏好贵阳城。
代黔中苦雨曲 其二,明末清初,屈大均,千叠峰峦万叠岚，奔腾不断至安南。雨从山下朝朝起，山上晴多见玉簪。
代黔中苦雨曲 其三,明末清初,屈大均,攀花日日出江潭，泪落他乡酒半酣。杜宇多啼偏向北，鹧鸪有志但怀南。
入蜀行 其一,明末清初,屈大均,荆门西上即瞿塘，一路猿声莫断肠。应有巫云化神女，朝朝暮暮慰思乡。
入蜀行 其二,明末清初,屈大均,蜀道无如三峡难，猿声况复满诸滩。滩多峡少滩尤险，日日篙舟不及餐。
入蜀行 其三,明末清初,屈大均,生竹青青作缆长，鼓声须急缆须强。将舟一折穿危石，滩滪堆边险莫当。
湖上柬宋子 其一,明末清初,屈大均,临风一啸作秋声，天籁何如人籁清。南郭先生休隐几，须知鸾鹤不胜情。
湖上柬宋子 其二,明末清初,屈大均,谁驻兰桡海上洲，不将明月照人愁。一声风雨笙歌乱，始信仙人不下楼。
赠宋元亨 其一,明末清初,屈大均,旗门直入报仇还，孝子威神岂等闲。天马不惊樗里去，坐令追吏至深山。
赠宋元亨 其二,明末清初,屈大均,雄刀三载箾中鸣，报怨而今事已成。何必君思频见赦，千秋人识子崔名。
寿钱舍人母 其一,明末清初,屈大均,舍人词赋擅西京，春日开筵五凤城。我有麻姑台上月，光华不减许飞琼。
寿钱舍人母 其二,明末清初,屈大均,月华特献太夫人，王母桃花莫与伦。散作朝霞与令子，文章丽似上林春。
答郭皋旭,明末清初,屈大均,知子云天义至高，相逢每念笔耕劳。养亲未有彫胡饭，惭愧山阴一顾翱。
题惠阳叶氏园 其一,明末清初,屈大均,江山战后日萧条，壮士闻笳惨不骄。兄弟登高犹九日，君臣失路已三朝。
题惠阳叶氏园 其二,明末清初,屈大均,门外双湖水合流，丰湖春似鳄湖秋。有时象岭烟霞散，隐隐空中二石楼。
题惠阳叶氏园 其三,明末清初,屈大均,湖心亭子更风凉，山雨飞来若散霜。莲叶莲花争出水，不愁无处宿鸳鸯。
题惠阳叶氏园 其四,明末清初,屈大均,九月银鱼出水长，银鱼风起水泱泱。银瓶汲取姚坑水，来煮银鱼香复香。
题惠阳叶氏园 其五,明末清初,屈大均,可惜江山今已非，先臣功业在金微。汉家祗有天山月，来照樽前旧锦衣。
张丽英,明末清初,屈大均,不嫁吴王凤作群，山中偃卧发纷纷。冰纨照面如明月，石鼓歌声入紫云。
留别弄雏轩 其一,明末清初,屈大均,新梳堕马可怜妆，独少秦珠耳后光。此去青莺池上买，归来明月照兰房。
留别弄雏轩 其二,明末清初,屈大均,雷阳纫葛杂银条，一著凉风生舞腰。应倩纤纤蛮女手，为卿织得比龙绡。
弄雏轩有赠 其一,明末清初,屈大均,日斜花始渡江来，一到云鬟花尽开。博奕输卿花百串，将花结作素馨台。
弄雏轩有赠 其二,明末清初,屈大均,学写曹娥未就时，闲来只爱弄花枝。何当结得樱桃子，不负春风作意吹。
弄雏轩有赠 其三,明末清初,屈大均,牡丹新髻出维扬，衣带题春句有香。纤手把将团扇好，练巾携拭口脂长。
弄雏轩有赠 其四,明末清初,屈大均,凌晨画就鸳鸯眉，纤手频来擘荔支。输与郎君三百颗，花前不肯再弹棋。
赠仙苮 其一,明末清初,屈大均,越女年来多善书，钟王笔法学无馀。珠江郑卉年犹小，势得惊鸾总不如。
赠仙苮 其二,明末清初,屈大均,兼临画本作丹青，花鸟如生出素屏。前掩林良后张穆，天南绘事一娉婷。
赠仙苮 其三,明末清初,屈大均,垂髫已作女棋师，玉子纵横落不迟。岑李近来称国手，岂知无敌在蛾眉。
赠仙苮 其四,明末清初,屈大均,吾家闺阁有书生，夫婿为师学渐成。嗟尔聪明殊未遇，不知谁可教飞琼。
送客上端州号子,明末清初,屈大均,十月嘉鱼出穴来，随波东下至崧台。梧州寄酒冬尤美，莫惜天寒匹马回。
逢查逸远,明末清初,屈大均,家在沙场不忍回，他乡秋色老相催。忧心一片长如醉，不必貂衣换酒来。
桂林送远曲,明末清初,屈大均,湘漓二水陇头分，一道飞流出白云。漓水不如湘水好，君行更为吊湘君。
妆楼,明末清初,屈大均,妆楼寂寞委苍苔，春到梨花不忍开。一片愁心乱如雪，东风吹去复吹来。
五蓝词,明末清初,屈大均,垂垂腰下绣囊长，中有槟门花最香。一笑行人齐下骑，殷勤紫蟹与琼浆。
鸳鸯,明末清初,屈大均,鸳鸯相对已忘机，共命何曾要共飞。天女有花空自散，风吹不著净名衣。
从人乞荔枝,明末清初,屈大均,闻君荔子满棠溪，五月胭脂裹玉齐。欲向佳人分万颗，香随翠笼过桥西。
从弟某折并蒂石榴花簪予冠侧请作诗 其一,明末清初,屈大均,枝枝露滴紫金盘，千叶葳蕤胜合欢。花萼同心兄弟似，殷勤簪向御风冠。
从弟某折并蒂石榴花簪予冠侧请作诗 其二,明末清初,屈大均,绿叶丹葩连理枝，折来偏与玉冠宜。迷花自是仙人事，周蝶逍遥两不知。
酬尹生贻木兰花 其一,明末清初,屈大均,木兰枝上露瀼瀼，津液因之吸正阳。之子采花数相赠，为怜屈子爱芬芳。
酬尹生贻木兰花 其二,明末清初,屈大均,屈子餐英自润泽，正阴精蕊在秋花。不如朱夏木兰好，与尔凌朝饮露华。
荡舟海目山下捕鲥鱼为鲙 其一,明末清初,屈大均,雨过苍苍海目开，早潮未落晚潮催。鲥鱼不少樱桃颊，与客朝朝作鲙来。
荡舟海目山下捕鲥鱼为鲙 其三,明末清初,屈大均,羚羊峡口嘉鱼美，不若鲥鱼海目鲜。黄颊切来纷似雪，绿尊倾去更如泉。
荡舟海目山下捕鲥鱼为鲙 其四,明末清初,屈大均,刮镬鸣时春雪消，鲥鱼争上九江潮。自携鲙具过渔父，双桨如飞不用招。
广州荔支词 其一,明末清初,屈大均,后皇嘉树产番禺，朱实离离间叶浓。珠玉为心君不见，但将颜色比芙蓉。
广州荔支词 其二,明末清初,屈大均,蓬莱一岛海浮来，上有离支下有梅。五色仙禽餐不尽，纷纷衔过越王台。
广州荔支词 其三,明末清初,屈大均,绿萎青华似桂丛，岁寒攀折与谁同。南州炎德钟花木，郁郁冬荣雨雪中。
广州荔支词 其四,明末清初,屈大均,六月增城百品佳，居人只贩尚书怀。玉栏金井殊无价，换尽蛮娘翡翠钗。
广州荔支词 其五,明末清初,屈大均,端阳是处子离离，火齐如山入市时。一树增城名挂绿，冰融雪沃少人知。
广州荔支词 其六,明末清初,屈大均,照人最是凝冰子，五月光生一片寒。未启朱苞光已出，可怜更在水精盘。
广州荔支词 其七,明末清初,屈大均,翡翠墟边种更佳，客来仙核不须怀。葡萄此日应归汉，橘柚繇来不踰淮。
广州荔支词 其八,明末清初,屈大均,东洲烟水接西洲，载出离支万斛舟。自夏徂秋皆辟谷，不知人世有通侯。
广州荔支词 其九,明末清初,屈大均,扶胥江口祝融宫，积水茫茫吐日红。十里缃枝连黛叶，朝来一望海霞同。
广州荔支词 其十,明末清初,屈大均,未曾夏至难齐熟，最喜蝉声日日催。笑口但令香玉满，愁心尽与绛囊开。
广州荔支词 其十一,明末清初,屈大均,风里氤氲杂芰荷，闻香不觉玉颜酡。兰膏倘得长滋润，白发如丝奈我何。
广州荔支词 其十二,明末清初,屈大均,小至清甜尽上糖，宋香陈紫最先尝。夜来坐对青天月，心似云英化水光。
广州荔支词 其十三,明末清初,屈大均,龙眼独从阴处长，荔枝先向日边红。仙人肌体如冰雪，玉液丹成大火中。
广州荔支词 其十四,明末清初,屈大均,雨月山中烟火寒，春衣典尽为琅玕。仙人服食如无汝，那得红颜生羽翰。
广州荔支词 其十五,明末清初,屈大均,何来香似素馨花，生长花田越女家。汉使当年推第一，兼携抹丽向京华。
广州荔支词 其十六,明末清初,屈大均,愁来急泻青丝笼，欢至频开翠羽帘。中酒更须含绛雪，如花不用进红盐。
广州荔支词 其十七,明末清初,屈大均,日夕林中坐紫苔，一杯一颗荔枝开。天将汝作仙人禄，好断人间烟火来。
广州荔支词 其十八,明末清初,屈大均,朱楼初日上窗纱，镜里妆成阴丽华。不用胭脂边地草，但调南国露头花。
广州荔支词 其十九,明末清初,屈大均,罗衣乍解汗如珠，烛下光生白玉肤。更爱昭仪膏滑甚，兰房出浴不曾濡。
广州荔支词 其二十,明末清初,屈大均,罗浮蝴蝶大如云，旧是麻姑五色裙。火齐竞餐仙树上，化为威凤影缤纷。
广州荔支词 其二十一,明末清初,屈大均,满山红翠教飞时，荔子低低拂水湄。红翠爱雏毛羽好，为巢不敢在高枝。
广州荔支词 其二十二,明末清初,屈大均,蝙蝠千年白雪同，一餐扶荔羽全红。双飞双宿芭蕉树，服可成仙似葛洪。
广州荔支词 其二十三,明末清初,屈大均,雾縠轻衣著未曾，明珠新出玉壶冰。君看不是鲛人泪，日月精华一片凝。
广州荔支词 其二十四,明末清初,屈大均,系马高楼日欲斜，笑攀琼树美人家。冰盘共载同心藕，翠袖兼携并蒂花。
广州荔支词 其二十五,明末清初,屈大均,水上园亭向晓开，主人尝后鸟群来。多情不忍和枝折，留取芳阴在绿苔。
广州荔支词 其二十六,明末清初,屈大均,甘酸二味总宜人，髓滑兰香妙入神。烈日正中看尽熟，红如血珀媚卿唇。
广州荔支词 其二十七,明末清初,屈大均,绛雪含滋不留齿，十分膏润可生津。朝来被酒清狂甚，一颗能成独醒人。
广州荔支词 其二十八,明末清初,屈大均,神农本草未曾知，绝代容华过岭迟。一自汉宫抉荔筑，尽惊南海有琼枝。
广州荔支词 其二十九,明末清初,屈大均,辞汉金人去不回，帝思甘露万年杯。炎方幸有三珠树，剖出天桨进御来。
广州荔支词 其三十,明末清初,屈大均,枝枝交荫钓鱼矶，翠鸟啾嘈食尽肥。雨桨溪边随意摘，露华偏湿美人衣。
广州荔支词 其三十一,明末清初,屈大均,七月株株是火山，抛书往摘不曾闲。小华山子尤多汁，红绣鞋儿亦自弯。
广州荔支词 其三十二,明末清初,屈大均,一本分来花岭头，年年留得殿清秋。天鸡未唤扶桑日，已有霞光照海楼。
广州荔支词 其三十三,明末清初,屈大均,蒲桃宫锦九天来，皇帝恩晖满越台。归汉自缘南海尉，至今春色上林开。
广州荔支词 其三十四,明末清初,屈大均,正月花开香更清，酿为仙酒得长生。世人只解求丹实，真子先教采素英。
广州荔支词 其三十五,明末清初,屈大均,绝似含消御宿梨，冰鲜玉脆更多肌。丹心一点成焦核，抛掷泥中君不知。
广州荔支词 其三十六,明末清初,屈大均,渔父酒船香复香，春酥卖罢更琼浆。我持兰棹过前浦，醉向榕阴纳晚凉。
广州荔支词 其三十七,明末清初,屈大均,美人天上忆琅玕，生长南荒绝羽翰。路入白云迷子午，心随红日到长安。
广州荔支词 其三十八,明末清初,屈大均,甘溪水接菖蒲涧，南汉君王旧泛杯。岁岁红云张御宴，美人歌秦火珠来。
广州荔支词 其三十九,明末清初,屈大均,一株高出少微家，膏叶当年覆翠华。一自端皇亲摘后，至今香烈胜群葩。
广州荔支词 其四十,明末清初,屈大均,初开芳汗湿微微，白白红红不染衣。委质玉盘思见食，葡萄石蜜似君稀。
广州荔支词 其四十一,明末清初,屈大均,槛外已多鲜荔子，瓶中复有佛桑花。仙人好色无过此，两两朱颜伴鬓华。
广州荔支词 其四十二,明末清初,屈大均,一队红妆娘子军，英雄多在石榴裙。花田百里为汤沐，香国千年驻彩云。
广州荔支词 其四十三,明末清初,屈大均,五色穿将续命丝，珠娘笑掷与珠儿。兰桡相并沉香浦，好是龙舟竞渡时。
广州荔支词 其四十四,明末清初,屈大均,锦苞初擘露华红，掌上寒光映月空。玉女之浆不忍咽，当年太华事相同。
广州荔支词 其四十五,明末清初,屈大均,江南黑叶已称珍，玄墓杨梅敢与伦。塞外葡萄宜酿酒，燕中频果莫沾唇。
广州荔支词 其四十六,明末清初,屈大均,五年不见水晶丸，今日酸时已饱餐。四月先红犀角子，故人分惠一冰盘。
广州荔支词 其四十七,明末清初,屈大均,枝枝双结绛云阴，近蒂檀痕一点深。玉芝爱尔柔无骨，莲子怜他苦有心。
广州荔支词 其四十八,明末清初,屈大均,露井寒泉百尺深，摘来经宿井中沉。日精化作月华冷，多食令人补太阴。
广州荔支词 其四十九,明末清初,屈大均,三月桃花五月油，面脂香泽为谁求。荔支亦可娇颜色，无那佳人去凤楼。
广州荔支词 其五十,明末清初,屈大均,鸡鸣若木海先红，一片离支夜火同。露湿紫房晞不得，摘来天酒满杯中。
广州荔支词 其五十一,明末清初,屈大均,木兰不用充朝饮，零露瀼瀼满荔支。可惜骚人曾不见，流甘委素美如饴。
广州荔支词 其五十二,明末清初,屈大均,日领花篮摘数千，高堂真是荔支仙。儿孙一一皆丫髻，绿核喧争满膝前。
广州荔支词 其五十三,明末清初,屈大均,侍女笑斟玄碧酒，高堂注以荔支浆。令予醉后一嘘噏，水露化作酥醪香。
广州荔支词 其五十四,明末清初,屈大均,谁爱三闾橘颂辞，更将骚思写离支。曾含甘液方能赋，汉代风流有叔师。
莲丝曲,明末清初,屈大均,莲丝长与柳丝长，歧路缠绵恨未央。柳丝与郎系玉臂，莲丝与侬续断肠。
紫梗曲,明末清初,屈大均,紫梗西从海外来，染衣红似石榴开。芳香更有扶留汁，不必胭脂上口来。
买鱼词 其一,明末清初,屈大均,买鱼争唤向烟波，摇橹无如弱腕何。人好遂令鱼亦好，钱多不觉笑逾多。
买鱼词 其二,明末清初,屈大均,两日羚羊峡上居，鲥鱼下酒不曾虚。小姑鱼贵人偏买，用尽金钱为买鱼。
梅,明末清初,屈大均,咫尺梅关雪不来，梅花开罢腊梅开。炎州十月春如海，处处飞香半是梅。
梅花,明末清初,屈大均,梅花十月已开齐，日夕花间素手携。玉映无惭顾家妇，冰清真是楚狂妻。
采珠词 其一,明末清初,屈大均,合浦秋清水不波，月中珠蚌晒珠多。光含白露生琼海，色似明霞接绛河。
采珠词 其二,明末清初,屈大均,中秋月满珠同满，吐纳清光一一开。明月本为珠作命，明珠元以月为胎。
采珠词 其三,明末清初,屈大均,珠池千里水茫茫，蚌蛤秋来食月光。取水月中珠有孕，精华一片与天长。
采珠词 其四,明末清初,屈大均,家家养得采珠儿，兼采珊瑚石上枝。珠母多生珠子树，海中攀折少人知。
采珠词 其五,明末清初,屈大均,暮春争赛白龙池，挂席乘潮采不迟。千尺螺筐垂海底，翻波不使大鱼知。
采珠词 其六,明末清初,屈大均,珠市西头近接城，客餐珠肉当琼英。廉州个个珠娘媚，祗为珠池水色清。
东湖曲 其一,明末清初,屈大均,东湖水接珊瑚洲，吏部开为万里流。高阳虽有酒池好，那得人人尽拍浮。
东湖曲 其二,明末清初,屈大均,虎门潮水与湖通，士女如山出镜中。香气皆为荷叶气，颜红尽似荔支红。
东湖曲 其三,明末清初,屈大均,天生一片素馨田，来作炎洲士女妍。多食荔支颜更好，楼船不隔碧纱烟。
东湖曲 其四,明末清初,屈大均,处处龙舟金鼓来，兰桡桂楫沸如雷。东江水斗西江水，夺尽花红暮未回。
东湖曲 其五,明末清初,屈大均,堤畔青楼隐柳阴，笑声时与水云深。东家蝴蝶西家燕，飞入芙蓉不可寻。
东湖曲 其六,明末清初,屈大均,船船尽挂宝镫来，万朵芙蓉火里开。明月满天照不入，光中人影乱楼台。
东湖曲 其七,明末清初,屈大均,善才三两弄蛮弦，水马如飞欲上天。羡杀金花倭帽客，夺标能得一婵娟。
送张南士返越州因感旧游有作 其一,明末清初,屈大均,可怜一片镜湖水，祗有西施一浣纱。千载芙蓉为谁发，君归好上钓鱼槎。
送张南士返越州因感旧游有作 其二,明末清初,屈大均,雪窦山人去几秋，弹琴东市亦风流。相思最是耶溪月，夜夜清光为我愁。
送张南士返越州因感旧游有作 其三,明末清初,屈大均,谈禅昔爱祁居士，咳唾天花落石床。自向花边见天女，至今不散梦魂香。
送张南士返越州因感旧游有作 其四,明末清初,屈大均,云门一老未龙钟，七十能登秦望峰。一代遗民在禅寂，袈裟空挂六陵松。
送张南士返越州因感旧游有作 其五,明末清初,屈大均,处处沙场吊鬼雄，故人多在国殇中。钱郎侠骨香犹在，谁葬要离古墓东。
送张南士返越州因感旧游有作 其六,明末清初,屈大均,怅望稽山宿草齐，故人墓在禹陵西。天生志士填沟壑，魂魄休为杜宇啼。
送张南士返越州因感旧游有作 其七,明末清初,屈大均,梅市西边秋山波，中丞怀石恨如何。公孙爱我三闾裔，岁晏相邀卧薜萝。
送张南士返越州因感旧游有作 其八,明末清初,屈大均,书台此日委寒烟，鸾鹤飘零各一天。君去落花应自扫，时时石上作春眠。
送张南士返越州因感旧游有作 其九,明末清初,屈大均,汝亦多才似叔师，南方朱实写离离。明年若在萧山县，莫把杨梅拟荔支。
送张南士返越州因感旧游有作 其十,明末清初,屈大均,薄暮人人待月华，三城争买素馨花。珠儿更比珠娘好，莫向耶溪苦忆家。
送张南士返越州因感旧游有作 其十一,明末清初,屈大均,珠江江上尽花田，花似明珠彩缕穿。粤女将花围宝髻，风流不到陆郎前。
送张南士返越州因感旧游有作 其十二,明末清初,屈大均,汝度梅关越两秋，乘桴几尽海南头。夜深欲见扶桑日，应上罗浮大石楼。
送张南士返越州因感旧游有作 其十三,明末清初,屈大均,英雄泪尽此刀环，我欲浮家镜水间。越女繇来天下白，凭君寄语苧萝山。
赠厉子还西泠 其一,明末清初,屈大均,长忆西湖歌采菱，六桥秋水涨渔罾。逢君急剪松江绢，乞写双峰烟雨凝。
赠厉子还西泠 其二,明末清初,屈大均,离亭雨雪暮萧萧，换酒无从得紫貂。他日相寻君有梦，东樵不在即西樵。
题友人饮酒图,明末清初,屈大均,君能中圣复中贤，自可长生作酒仙。不见酒星三四五，千秋历历绛河边。
七夕,明末清初,屈大均,天上依然揽玉珂，人间不复画青蛾。而今却羡双星好，犹得年年一渡河。
三川,明末清初,屈大均,三川水落限门长，秋色苍苍接越裳。海月明时拾海月，人人素足白如霜。
后高凉曲 其一,明末清初,屈大均,不见仙人驾石船，鉴江秋水正连天。石篙撑折三千尺，愁绝蓬莱路渺然。
后高凉曲 其二,明末清初,屈大均,父子捐身百战时，魂随少帝入天池。潘州忠烈推潘氏，一片莓苔蚀旧碑。
后高凉曲 其三,明末清初,屈大均,北向金陵哭旧君，天生忠义在斯文。一师六弟祠宫在，正气苍茫接白云。
后高凉曲 其四,明末清初,屈大均,幸蜀当年扈六龙，凄凉故宅草全封。心伤二帝馀遗诏，泣向三泉见御容。
后高凉曲 其五,明末清初,屈大均,观山近接下宫湾，一棹烟波向夕闲。玉井流从金井出，朝霞飞作暮霞还。
后高凉曲 其六,明末清初,屈大均,宝山春色照珠台，中有龙湫万壑回。父老时时望苍翠，麖鸣知有赦书来。
后高凉曲 其七,明末清初,屈大均,蜃气苍茫望欲无，天边一道限门孤。蚌含明月浮沧海，珠鳖江中亦吐珠。
后高凉曲 其八,明末清初,屈大均,孔雀花时金翠多，自怜文采舞婆娑。珠毛向夕无楼处，飞向人间触网罗。
后高凉曲 其九,明末清初,屈大均,南巴城下绕江流，二广山川此上游。天险可怜资敌国，更无冯盎出潘州。
赠袁锡泉 其一,明末清初,屈大均,不用仙人绿玉筇，朱明门户水重重。因君识得香溪路，舟入罗浮四百峰。
赠袁锡泉 其二,明末清初,屈大均,三日仙源路不穷，冲虚观口系孤篷。自来渔父无寻处，曲曲千岩万壑中。
赠袁锡泉 其三,明末清初,屈大均,棹入芙蓉路尽迷，虚传七十二长溪。君非五色仙禽引，定是双鬟玉女携。
赠袁锡泉 其四,明末清初,屈大均,罗阳一水从丫髻，云母双溪自凤冈。此道香溪百馀里，山灵为尔辟鸿荒。
赠袁锡泉 其五,明末清初,屈大均,太白当年旌九子，翁山今日命香溪。君今名与香溪著，莫惜罗浮白首栖。
哭稚女雁 其一,明末清初,屈大均,当年设帨雁门关，代北诸军尽解颜。共道榆林飞将种，明驼莫载木兰还。
哭稚女雁 其二,明末清初,屈大均,我怜堂上有慈姑，老凤啾啾喜弄雏。得此左思娇女子，堪令白发日欢娱。
哭稚女雁 其三,明末清初,屈大均,汝母秦人父越人，汝生于代紫河滨。万里三人成骨肉，三年一旦作埃尘。
哭稚女雁 其四,明末清初,屈大均,初生一月即南征，历尽龙沙紫塞城。九月霜花凝绣褓，苦寒不断有啼声。
哭稚女雁 其五,明末清初,屈大均,祖母欢分一味甘，时时枣栗满花篮。殷勤剪发为双髴，更与炎洲翡翠簪。
哭稚女雁 其六,明末清初,屈大均,两龄失恃汝何知，哭向桐棺索乳时。万里将来孩抱物，何人见尔不生悲。
哭稚女雁 其七,明末清初,屈大均,孩笑朝朝绣佛前，那知有母在黄泉。殷勤赖有楼烦女，似燕将雏得两年。
哭稚女雁 其八,明末清初,屈大均,朝弄书篇夕画图，聪明不独识之无。女中博士吾真望，不比寻常掌上珠。
哭稚女雁 其九,明末清初,屈大均,频同曹子伤金瓠，不共任妻哭泽兰。汝母劬劳应未足，九泉相待共饥寒。
哭稚女雁 其十,明末清初,屈大均,三月艰难瘴海行，归来不见一枝琼。家中大小相持哭，尽作哀猿肠断声。
哭稚女雁 其十一,明末清初,屈大均,四十商瞿未有儿，初生一女不曾悲。三年鞠育何辛苦，作母多于作父时。
哭稚女雁 其十二,明末清初,屈大均,空留汝母嫁时衣，雾縠花罗香渐微。欲与他人今不忍，华山高处瘗斜晖。
哭稚女雁 其十三,明末清初,屈大均,罗浮亦作衣冠冢，令化麻姑蝴蝶飞。留与人呼小凤子，文章五色有光辉。
哭稚女雁 其十四,明末清初,屈大均,阿母桐花儿小凤，桐花小凤命相关。羽毛未就花先死，凤自无心在世间。
哭稚女雁 其十五,明末清初,屈大均,汝母泉台久寂寥，香魂应念女儿娇。月中顾兔难离腹，风里杨花易失条。
哭稚女雁 其十六,明末清初,屈大均,无端母子来烟瘴，送却浮生数月中。无母不应还有子，芙蓉蒂断易随风。
哭稚女雁 其十七,明末清初,屈大均,暂到人间未四秋，为谁辛苦作蜉蝣。朝生暮死非予罪，哭向皇天泪迸流。
哭稚女雁 其十八,明末清初,屈大均,葬汝先人墓道西，白杨多处作幽闺。若知汝父长相忆，莫向黄泉汝母啼。
哭稚女雁 其十九,明末清初,屈大均,母子之思水月同，月轮只在水当中。汝今母子重相见，须识灵光一片空。
荔支 其一,明末清初,屈大均,三闾相见定相亲，颂尔芳辞艳绝伦。暮采兰英朝采菊，从来好色一骚人。
荔支 其二,明末清初,屈大均,餐来五内金沙发，自是丹砂世不知。却笑晋时勾漏令，求仙不解种荔枝。
荔支 其三,明末清初,屈大均,摘来先饲小鹦哥，万颗匀圆裹芰荷。娇女堂前争不已，侍儿花底斗谁多。
荔支 其四,明末清初,屈大均,月中不辨赤瑛盘，笑揽飞琼仔细看。君欲身轻成大药，莫辞多啮女唇丹。
荔支 其五,明末清初,屈大均,一朵红酥被酒馀，笑从掌上解绡裾。丰肌欲拊难留手，乍比凝脂尚不如。
荔支 其六,明末清初,屈大均,摘来经宿尤甜美，日气全消色尚丹。一片冰霜凝火实，正阳津液吸来寒。
荔支 其七,明末清初,屈大均,新梳宝髻牡丹松，旧染绫襦荔子同。金钏换来媚夫婿，一盘都是状元红。
荔支 其八,明末清初,屈大均,小姬生日喜含春，绣佛堂前百果陈。三爵奉卿何所祝，玉颜长似荔枝新。
荔支 其九,明末清初,屈大均,沉香浦口万枝悬，鹤顶葳蕤浥露鲜。浣女憨妆人共笑，和花插在髻鬟边。
荔支 其十,明末清初,屈大均,琵琶洲畔卖花船，溪女娇娆工数钱。玉腕罗裙摇橹至，荔支擎出与红莲。
荔支 其十一,明末清初,屈大均,流花桥上踏春还，回首荣华薤露间。一片冰心堪内映，宁愁时俗薄朱颜。
荔支 其十二,明末清初,屈大均,少小嬉游向狭邪，容颜如日映丹霞。荔支不用金钱买，自有佳人掷满车。
荔支 其十三,明末清初,屈大均,水枝未尽复山枝，自上枝头摘不迟。多食不须忧折福，殷勤为作荔支辞。
荔支 其十四,明末清初,屈大均,何来一队绿罗裳，花渡头前弄晚妆。欲结同心无所有，怀中大小总丁香。
荔支 其十五,明末清初,屈大均,入口甜霜一片消，美人含吐与琼瑶。不愁多食中生热，更有梅花蜜可调。
荔支 其十六,明末清初,屈大均,情深草木奈君何，欲补荔支入九歌。异日兰台诸弟子，招魂须用柘浆多。
将往琼南口占别司香者 其一,明末清初,屈大均,收香么凤是前身，又作焚香小玉人。此去琼南众香国，水沉多买奉仙真。
将往琼南口占别司香者 其二,明末清初,屈大均,怜尔朝朝向绣床，只薰东莞女儿香。琼州为买奇南去，不惜天风接海长。
将往琼南口占别司香者 其三,明末清初,屈大均,花田昔作花农去，香市今成香估来。黎女定多油速好，金钱数数笑颜开。
将往琼南口占别司香者 其四,明末清初,屈大均,生本珠娘不爱珠，每将明月换香榆。绣成天女兼毛女，沉水多薰取自娱。
将往琼南口占别司香者 其五,明末清初,屈大均,多栽香子傍芙蓉，家有香田即素封。欲向东官金桔岭，尽将妻子作香农。
读史,明末清初,屈大均,惨淡龙颜向六军，马嵬山下血沾裙。当时何不弃天子，直抱瑶妃入白云。
丰湖,明末清初,屈大均,内湖水暖外湖寒，看杀鸳鸯忘钓竿。一叶一花都弄遍，月明还向大夫滩。
霁后望罗阳诸峰,明末清初,屈大均,几朵芙蓉雨外分，麻姑玉女翠氤氲。青青一髻无多雪，日夕光含一片云。
题邹元焕荷锄小影 其一,明末清初,屈大均,化鹤卢耽去几年，蜉蝣衣服已成烟。羚羊峡口君休去，柯烂归来未是仙。
题邹元焕荷锄小影 其二,明末清初,屈大均,丁丁我亦一山樵，斤斧秋来日在腰。欲作仙人棋弟子，芝房赌取董仁娇。
有赠,明末清初,屈大均,碧玉相思君已深，双莲且寄一枝簪。不愁叶底无甜藕，只要花中有苦心。
望茭塘海滨诸村,明末清初,屈大均,树树穿榕是木棉，人家多在海门边。初晴雨气犹含日，乍暖春阴尚作烟。
所见 其二,明末清初,屈大均,多饮酡酥玉貌红，盘头大脚出辽宫。生憎走马穿花去，更打鸳鸯一弹弓。
赠金陵歌者,明末清初,屈大均,筝琶近得教坊师，尽学金元杂剧词。小唱最嫌时曲贱，此音惟有顿仁知。
闻笳和徐太史 其一,明末清初,屈大均,一片湖山是塞沙，招魂只用一声笳。魂兮解向阴阳食，不必清明奠乳茶。
闻笳和徐太史 其二,明末清初,屈大均,南北湖干尽白坟，笳声催去哭边云。满州兵妇衣如雪，一半红妆学汉军。
落花,明末清初,屈大均,枝枝都被晓风催，岂有黄莺啄复开。已是落花花已落，何须吹去复吹来。
蘼芜,明末清初,屈大均,生作芙蓉即断肠，蘼芜可幸不曾香。青青青到天涯路，一片惟知惹夕阳。
花前,明末清初,屈大均,花前小立影徘徊，风解吹裙百摺开。已有泪光同白露，不须明月上衣来。
赠东湖校书侍女,明末清初,屈大均,扫镜青衣亦自妍，相逢正及破瓜前。人言白白泥中藕，却胜红红水上莲。
新眉,明末清初,屈大均,新眉懒画月斜斜，调粉无心注露华。解道海棠因泪化，莫教沾洒又生花。
上都 其一,明末清初,屈大均,白酪黄羊捧御娥，貂房半在独峰驼。阏氏本是天公主，耳坠金环一倍多。
上都 其二,明末清初,屈大均,墩夹边墙内外长，纷纷庐落绕牛羊。白貂绿马边头贵，争换红盐向市场。
上都 其三,明末清初,屈大均,连墩勾堡雁门西，白麦青稞出未齐。边女尽能蒙古语，汉儿多作女真啼。
上都 其四,明末清初,屈大均,鸳鸯泺上洗妆多，毛锦团铺向芰荷。宫女双凫教仰中，放鹞还去打天鹅。
上都 其五,明末清初,屈大均,白马氂牛小种多，新降教负羽林戈。天寒围猎乘风雪，两两横吹一海螺。
榆林春望 其一,明末清初,屈大均,清明争插白杨毛，柏叶双簪出鬓高。齐上野坟还较射，妇人偏解中秋毫。
榆林春望 其二,明末清初,屈大均,腐肉城南久作尘，忠魂十万委黄巾。每逢佳节榆中哭，寒食哀声更感人。
种竹,明末清初,屈大均,春时即是竹秋时，雨过鞭行更不迟。种向西南成笋易，求鱼待取最柔枝。
扶竹,明末清初,屈大均,扶竹枝枝亦合欢，美人持赠拟琅玕。扶桑两两花相比，更采芬馨满玉盘。
西园 其一,明末清初,屈大均,西田春夏土膏多，一岁栽蔬一岁禾。安得农桑来此地，更租塘水种菱荷。
西园 其二,明末清初,屈大均,茨菰冬种夏芙蕖，茭白菱红卖有馀。玉溆金塘连十里，鱼花多放当园蔬。
西园 其三,明末清初,屈大均,瓜菜西园最有名，芳华苑外野田平。菱香藕脆家家有，粳稻花吹暑气清。
西园 其四,明末清初,屈大均,斜阳十里尽钟声，兰若相连直接城。农圃有僧能食力，露葵香处笑逢迎。
西园 其五,明末清初,屈大均,西禅古寺枕龟峰，东接浮丘暮霭重。少小撒金仙巷住，先人精舍傍芙蓉。
哭周处士筜谷 其一,明末清初,屈大均,白头卖食市门边，手执诗书不数钱。舂赁更教人不识，要离地下解相怜。
哭周处士筜谷 其二,明末清初,屈大均,词赋场中最老师，都门友教遍诸旗。满洲弟子公卿辈，一一参貂献不迟。
哭周处士筜谷 其三,明末清初,屈大均,客死淮南无故人，一棺江上屡迷津。囊中文草知多少，化作芦花满水滨。
哭周处士筜谷 其四,明末清初,屈大均,梅里相知汝最深，鸯湖朱十亦同心。平生唱和如胶漆，忍隔黄泉泪满襟。
生憎,明末清初,屈大均,生憎芍药是将离，数寄乾归归故迟。多捣蛇床作香沐，郎丹更与菟丝宜。
翠羽 其一,明末清初,屈大均,罗浮翠羽日啾啾，饱食梅花亦复愁。不见美人来树下，月明寒作泪光流。
翠羽 其二,明末清初,屈大均,纷纷幺凤向瑶华，收尽香烟不似花。绿萼一株餐不尽，衔将数片过东家。
青溪 其一,明末清初,屈大均,青溪一片长蘼芜，天上张星作小姑。小像沉香薰未已，夷光得似丽华无。
青溪 其二,明末清初,屈大均,胭脂井里殉君王，花作陈宫二女香。谁道小姑人不识，美人张孔两鸳鸯。
青溪 其三,明末清初,屈大均,青溪一道秦淮接，桃叶桃根总在兹。六代风流归此地，何人不拜女郎祠。
哭华姜一百首 其一,明末清初,屈大均,频年失志卧林丘，正赖佳人慰四愁。欲写三闾哀怨曲，今无丽玉引箜篌。
哭华姜一百首 其二,明末清初,屈大均,玉琴空怨雉朝飞，岁晚吴门生计微。庑下无人来馈食，堂前有母为缝衣。
哭华姜一百首 其三,明末清初,屈大均,零落香魂去不回，黄泉应上望夫台。他生不愿为夫妇，但作罗浮蛱蝶来。
哭华姜一百首 其四,明末清初,屈大均,将军贶室怜清苦，玉帛还劳子大夫。多谢寓公言好结，千秋嘉耦一朝无。
哭华姜一百首 其五,明末清初,屈大均,频辞板屋从君子，自是秦风爱德音。我有西戎征战志，小戎日夕为君吟。
哭华姜一百首 其六,明末清初,屈大均,明星玉女羡乘龙，白帝为媒得彼秾。一自丈夫毛女合，华山今有丈人峰。
哭华姜一百首 其七,明末清初,屈大均,将军战败斩旌旗，身作长城控月氏。夜半鼓声寒不起，可怜冰上弃孤儿。
哭华姜一百首 其八,明末清初,屈大均,三秋苦战在黄沙，血作胭脂山上花。孝有曹娥曾弗子，忠如去病不为家。
哭华姜一百首 其九,明末清初,屈大均,来时哭度雁门关，酹酒明妃白草间。胡越可怜俱远嫁，梦魂空逐雁飞还。
哭华姜一百首 其十,明末清初,屈大均,八月风高放角鹰，行行游猎十三陵。随夫北岳攀阴雪，抱子桑乾履薄冰。
哭华姜一百首 其十一,明末清初,屈大均,一鞭朝出纥真束，花颔娇嘶万里风。忆向阏氏营上过，蛮姬争进乳茶红。
哭华姜一百首 其十二,明末清初,屈大均,九月云中道路难，雪花如掌打征鞍。可怜生女方弥月，使出兰闺犯岁寒。
哭华姜一百首 其十三,明末清初,屈大均,娘子城边忆打围，鸾靴上马疾如飞。儿夫不忍弯弓射，心爱双双白兔肥。
哭华姜一百首 其十四,明末清初,屈大均,汝爱秦淮不忍唾，清波留取照妆妍。兰叶舟过桃叶渡，忆君乘月看灯船。
哭华姜一百首 其十五,明末清初,屈大均,小姑山过大姑来，白浪如山山欲摧。汝畏风波不敢涉，却思飞鞚白龙堆。
哭华姜一百首 其十六,明末清初,屈大均,绣床针帖委花间，自到炎方病不闲。荔子何曾亲玉齿，槟门未解发红颜。
哭华姜一百首 其十七,明末清初,屈大均,正欲移家向莫愁，高堂共上木兰舟。龙盘虎踞惟江左，儿女乘时亦拜侯。
哭华姜一百首 其十八,明末清初,屈大均,尽将钗珥遗娇女，空有图书殉少君。小像唾绒卿自绣，朝朝哭把水沉薰。
哭华姜一百首 其十九,明末清初,屈大均,不复窗前畜画眉，不须山上采燕支。燕支已作断肠草，画眉今亦变相思。
哭华姜一百首 其二十,明末清初,屈大均,不对芙蓉赋不成，愁来兼罢玉琴声。可怜四壁空寥廓，慢世无人共长卿。
哭华姜一百首 其二十一,明末清初,屈大均,商瞿白发欲成丝，沐犊琴歌更自悲。珠母不愁生子晚，鸾胶只恨续弦迟。
哭华姜一百首 其二十二,明末清初,屈大均,养母依然独采薇，无人为制老莱衣。卿卿自是将军女，不合身随野鹤飞。
哭华姜一百首 其二十三,明末清初,屈大均,此日梁鸾高节少，自惭无以报糟糠。当年择对成何事，误把今狂作古狂。
哭华姜一百首 其二十四,明末清初,屈大均,哀蝉落叶满高秋，银烛随风泪尽流。梦里哭声惊阿母，频令白发抱深愁。
哭华姜一百首 其二十五,明末清初,屈大均,甘瓜苦蒂久相离，子母方将钩带时。正喜堂前三妇艳，丈人安坐听调丝。
哭华姜一百首 其二十六,明末清初,屈大均,大妇今朝罢绮罗，高堂寂寞泪痕多。方知北地风霜惨，亦胜南天瘴疠和。
哭华姜一百首 其二十七,明末清初,屈大均,燠寒谁问老亲衣，作鲙今朝亦已希。忆得姜家新妇在，泉中跃出鲤鱼肥。
哭华姜一百首 其二十八,明末清初,屈大均,顾家针线巧相同，酒馔全凭十指功。此日高堂因待客，犹令截发作双鬉。
哭华姜一百首 其二十九,明末清初,屈大均,丈人思尔固原还，白发侯嬴正抱关。小妹雍容兄更念，褰裙逐马朔云间。
哭华姜一百首 其三十,明末清初,屈大均,情知粉黛久无心，国破家亡泪不禁。但使先臣千载见，何妨贱妾一朝沈。
哭华姜一百首 其三十一,明末清初,屈大均,泪洒罗浮万壑中，春花尽作杜鹃红。东家蝴蝶西家燕，双宿双飞命不同。
哭华姜一百首 其三十二,明末清初,屈大均,相寻日向墓林来，同穴无期更可哀。卿若见怜人寂寂，殷勤一为把棺开。
哭华姜一百首 其三十三,明末清初,屈大均,祔葬先公珠海湄，三春烟雨暗棠梨。白蘋岁有宗人荐，黄绢争题孝妇碑。
哭华姜一百首 其三十四,明末清初,屈大均,才人命薄古来然，消得香闺几日怜。一代文章今已矣，更无知己似卿贤。
哭华姜一百首 其三十五,明末清初,屈大均,明月舒光乍上枝，梦残空使楚王悲。无情最是巫山女，暮雨朝云只片时。
哭华姜一百首 其三十六,明末清初,屈大均,怀中保子二龄馀，弄尔西窗旧读书。我指卿卿新画像，可怜未解泪沾裾。
哭华姜一百首 其三十七,明末清初,屈大均,贳酒为欢正未央，黄泉一旦作参商。他时谁作相如诛，更把遗书上建章。
哭华姜一百首 其三十八,明末清初,屈大均,红颜自古命如尘，早返蓬山作上真。不见棺中双彩履，那知钩弋是仙人。
哭华姜一百首 其三十九,明末清初,屈大均,泪满罗纨赋未成，佳人永暮不胜情。可怜今日江郎笔，不画蛾眉花不生。
哭华姜一百首 其四十,明末清初,屈大均,春色无情去镜台，百花今日为谁开。可怜五色收香鸟，曾得钗头立几回。
哭华姜一百首 其四十一,明末清初,屈大均,醉卧当垆红粉边，风流谁信阮公贤。闺中此日无良友，被发狂歌更可怜。
哭华姜一百首 其四十二,明末清初,屈大均,行行泪滴楚天西，谁与狂歌玉手携。佳丽世间应不少，冰清那得接舆妻。
哭华姜一百首 其四十三,明末清初,屈大均,平生五岳兴翩翩，因恋朱颜不复前。潘岳只今无内顾，迢迢一任越山川。
哭华姜一百首 其四十四,明末清初,屈大均,素女忽归天汉去，孤猿空有玉环留。从今不娶神仙妇，未有恩情到白头。
哭华姜一百首 其四十五,明末清初,屈大均,去岁中秋三五夕，鸳鸯归到粤江边。高堂满酌葡萄酒，笑道人同明月圆。
哭华姜一百首 其四十六,明末清初,屈大均,夜永翻愁玉漏催，梦魂无计入泉台。丈夫泪向闺中尽，惭愧当年学道来。
哭华姜一百首 其四十七,明末清初,屈大均,往日京师事远征，如何束带待鸡鸣。芳香四种兼明镜，未尽秦嘉赠妇情。
哭华姜一百首 其四十八,明末清初,屈大均,雁门当日见容华，早识桃名短命花。单枕一宵如荡子，同衾两载绝倡家。
哭华姜一百首 其四十九,明末清初,屈大均,一夕秋风蕙草摧，何当燕婉向泉台。天将艳色倾荀粲，不许中庭取冷来。
哭华姜一百首 其五十,明末清初,屈大均,夫人遂与甘陵似，不遇华陀绝可怜。更比炎妻新乳死，仓皇何处得神仙。
哭华姜一百首 其五十一,明末清初,屈大均,麻姑怪尔恋人间，云母丹成去不还。寻遍罗浮峰四百，峰峰烟翠似双鬟。
哭华姜一百首 其五十二,明末清初,屈大均,珊瑚挂镜未消愁，媚尔方营翡翠帱。香里奇南为屐齿，花中么凤作钗头。
哭华姜一百首 其五十三,明末清初,屈大均,终日焚香礼彩云，云中不见旧仙居。画图悬在梅花洞，蛱蝶无情亦上裙。
哭华姜一百首 其五十四,明末清初,屈大均,生时居尔珊瑚洲，为近麻姑二石楼。巫岫未开神女馆，罗浮先作淑人丘。
哭华姜一百首 其五十五,明末清初,屈大均,白云何处望西凉，魂绕花田应更香。紫玉可能邀入冢，木兰不得送还乡。
哭华姜一百首 其五十六,明末清初,屈大均,月明环佩莫踟躇，此地仙灵窟宅馀。太华休归毛女洞，罗浮且在鲍姑庐。
哭华姜一百首 其五十七,明末清初,屈大均,岂有芙蓉得久妍，秦嘉针药累三年。三年词赋无多作，乐府惟歌妇病篇。
哭华姜一百首 其五十八,明末清初,屈大均,令晖才藻已成尘，笑妾春风今不春。闺里兰开四五叶，题书谁复寄行人。
哭华姜一百首 其五十九,明末清初,屈大均,早识佳人命不长，殷勤花底作鸳鸯。三年不肯如泥醉，恐致卿卿恼太常。
哭华姜一百首 其六十,明末清初,屈大均,万里相携庙见来，麻姑台作望乡台。红蕖结子心难遂，白鹄衔雌口不开。
哭华姜一百首 其六十一,明末清初,屈大均,孤鸾舞绝镜中央，碧水丹山恨路长。天上岂无秦弄玉，人间那有杜兰香。
哭华姜一百首 其六十二,明末清初,屈大均,秋风吹叶满空闺，不见盘中苏氏妻。黄口小儿怜失乳，夜深犹向玉棺啼。
哭华姜一百首 其六十三,明末清初,屈大均,左思杖策方招隐，林下风流失谢家。娇女有谁怜织素，小郎何处见青纱。
哭华姜一百首 其六十四,明末清初,屈大均,万里从夫泪满巾，烟花不似故乡春。越人庄舄元思越，秦女罗敷自忆秦。
哭华姜一百首 其六十五,明末清初,屈大均,情如孙楚难除服，愁似潘安日望坟。蒿里一朝生白发，榆林万里隔黄云。
哭华姜一百首 其六十六,明末清初,屈大均,渐似中郎鬓有丝，将雏歌罢不胜悲。琴书定与他人去，门户终无健妇持。
哭华姜一百首 其六十七,明末清初,屈大均,夜夜灯前笑语同，梦回方觉玉床空。黄泉共友惟兰氏，白首相依失蕙丛。
哭华姜一百首 其六十八,明末清初,屈大均,处处相随兰麝闻，中间分袂去从军。裴卿枉嫁浮云婿，张子虚寻仓海君。
哭华姜一百首 其六十九,明末清初,屈大均,小姑嬉戏怜初七，七日为人治酒浆。大嫂生辰逢此日，更将人胜媚新妆。
哭华姜一百首 其七十,明末清初,屈大均,戴胜争誇王母降，点梅还道寿阳来。明年人日人何处，人日欢娱只一回。
哭华姜一百首 其七十一,明末清初,屈大均,白日魂交翠帐低，家人难唤梦中啼。英雄气为红妆尽，况复多才窦氏妻。
哭华姜一百首 其七十二,明末清初,屈大均,西京诗句似朱弦，士会还工赠妇篇。纨扇白头卿最爱，玉琴弹出月明前。
哭华姜一百首 其七十三,明末清初,屈大均,天生明月断人肠，今夜方知秋夜长。一照愁人生白发，风吹不去皎如霜。
哭华姜一百首 其七十四,明末清初,屈大均,日暖琉璃研匣开，真书临罢上妆台。金钗不肯持沽酒，为购兰亭宋拓来。
哭华姜一百首 其七十五,明末清初,屈大均,董生佣作致甘肥，天降神娥为秉机。今日高堂惭孝养，故乡烟雾独归飞。
哭华姜一百首 其七十六,明末清初,屈大均,自古来卿与女休，壮年能报父兄仇。功成俱上列仙籍，嗟尔今朝命不犹。
哭华姜一百首 其七十七,明末清初,屈大均,稚女无人抱惠芳，秋来多病不扶床。可怜水火无能免，靧面桃花忆何娘。
哭华姜一百首 其七十八,明末清初,屈大均,锦衾多泪雨同流，罗袂无声风自秋。纵有少翁能致汝，帷中那得玉魂留。
哭华姜一百首 其七十九,明末清初,屈大均,去时真似箭离弦，风过长河雨绝天。人命踟蹰曾不得，千秋遗恨素馨田。
哭华姜一百首 其八十,明末清初,屈大均,日出秦楼睡起迟，黄莺啼杀海棠枝。湘东未得持斑管，先取豪犀理鬓丝。
哭华姜一百首 其八十一,明末清初,屈大均,年年生日好烟花，不用胡琴寄谢家。塞上疾驰千里雪，房中亲奉一流霞。
哭华姜一百首 其八十二,明末清初,屈大均,七夕穿针事已非，家人不忍晒遗衣。年年一渡银河去，却羡双星相会希。
哭华姜一百首 其八十三,明末清初,屈大均,天花无蒂月无台，游戏人间更不回。多事许家丞相女，楼中捉得酒仙来。
哭华姜一百首 其八十四,明末清初,屈大均,啼到无声血满枝，杜鹃何似客心悲。英雄自古原无主，不殉佳人欲殉谁。
哭华姜一百首 其八十五,明末清初,屈大均,风雨连宵送海棠，空馀兰麝土生香。檀奴不忍看遗挂，叠损罗襦满一箱。
哭华姜一百首 其八十六,明末清初,屈大均,天风吹散洞箫声，忆共莲花峰上行。青紫已无奇女气，芬芳空有玉姜名。
哭华姜一百首 其八十七,明末清初,屈大均,一片落花天上飞，茫茫春色去何归。三生石上因缘浅，不管情人泪满衣。
哭华姜一百首 其八十八,明末清初,屈大均,不断莲枝不见丝，丝长无补断莲枝。他生愿作田田叶，捧尔芙蕖出水湄。
哭华姜一百首 其八十九,明末清初,屈大均,自失鸳鸯百事慵，寻仙依旧向云峰。不因裘褐人相逐，吴市何须去赁舂。
哭华姜一百首 其九十,明末清初,屈大均,双泪已如潮有信，一心还似柳多丝。那能学取蒙庄子，漠漠彭殇总不知。
哭华姜一百首 其九十一,明末清初,屈大均,不学神仙为玉颜，蓬莱只在洞房间。而今既失鸾皇侣，纵得神仙亦是闲。
哭华姜一百首 其九十二,明末清初,屈大均,杖剑西从紫塞游，偶因儿女觅封侯。可怜织锦秦川女，不待功成去十洲。
哭华姜一百首 其九十三,明末清初,屈大均,甘蕉不实恨如何，秋雨萧萧叶上多。夜夜玉琴相伴宿，闲情不复着青娥。
哭华姜一百首 其九十四,明末清初,屈大均,胡雁频从越鸟翔，情知水土畏炎方。红颜竟为而姑死，白首徒令阿母伤。
哭华姜一百首 其九十五,明末清初,屈大均,狼藉珠钗与翠钿，红埃更满夜飞蝉。光浮玉臂犹馀泪，香冷金炉似有烟。
哭华姜一百首 其九十六,明末清初,屈大均,研泪为书告佛陀，才多不忏忏情多。生天莫使为天女，八月休教作月娥。
哭华姜一百首 其九十七,明末清初,屈大均,林泉相对只綦巾，笔墨凭君绣雒神。为爱狂夫诗句好，金珰平与刻书人。
哭华姜一百首 其九十八,明末清初,屈大均,自折宜男与侍儿，苔痕犹有小香綦。殷勤拂去飞花片，想像凌波冉冉时。
哭华姜一百首 其九十九,明末清初,屈大均,才人自古归厮养，亦有文姬毳幕中。吾子不须悲薄命，千秋芳誉孟光同。
哭华姜一百首 其一○○,明末清初,屈大均,松柏何须附女萝，思将白日醉中过。天教武子为情死，人是文通赋恨多。
秋日自广至韶江行有作 其一,明末清初,屈大均,芦荻将花雁未来，早秥初熟鸭船催。玄黄膏满三秋蟹，迎送咸潮向酒杯。
秋日自广至韶江行有作 其二,明末清初,屈大均,禾未垂头正晾花，秋成望断海心沙。吾田远在茭塘曲，九日租船可到家。
秋日自广至韶江行有作 其三,明末清初,屈大均,无端龙气起潖洲，捲去人家江上楼。幸未潮田败禾稼，秋分白露二秥收。
秋日自广至韶江行有作 其四,明末清初,屈大均,不向池塘把钓竿，白头人作老渔看。秋江岁岁同凫雁，随意芦花宿暮寒。
秋日自广至韶江行有作 其五,明末清初,屈大均,多载香粳要换鱼，鱼多只恨绿尊虚。西江疍女多相识，白首扁舟似老渔。
秋日自广至韶江行有作 其六,明末清初,屈大均,家家榕树小塘西，雨过施罛妇子齐。素足不须怜浣女，天生莲藕在淤泥。
秋日自广至韶江行有作 其七,明末清初,屈大均,粼粼非石亦非沙，天作涟漪水作霞。不畏江寒频濯足，中流羡杀白莲花。
秋日自广至韶江行有作 其八,明末清初,屈大均,清江白石厌相看，葭菼风多已早寒。吹起涟漪身湿尽，不如滩上鹭鹚乾。
秋日自广至韶江行有作 其九,明末清初,屈大均,无穷芳草是蘼芜，绿到天边不见夫。不是多情频化石，人归那识故人姝。
秋日自广至韶江行有作 其十,明末清初,屈大均,牵路林中一线长，萦纡不断似回肠。并刀欲剪千千尺，不使征夫到瘴乡。
秋日自广至韶江行有作 其十一,明末清初,屈大均,飞来古寺是耶非，何处归猿向此归。长啸至今烟雾隔，无情亦为一沾衣。
秋日自广至韶江行有作 其十二,明末清初,屈大均,南国多情易别离，登高临水总相思。凄清越女吹芦管，绝似巴童唱竹枝。
秋日自广至韶江行有作 其十三,明末清初,屈大均,鹰吟松上起惊飙，蝉咽泉间似暮潮。萧瑟不须摇落候，悲秋有客是南朝。
秋日自广至韶江行有作 其十四,明末清初,屈大均,波涛鼓舞乱峰回，出峡还愁入峡来。百十长篙争一石，香炉撑破断厓开。
秋日自广至韶江行有作 其十五,明末清初,屈大均,不愁舟碎瞿唐石，爱触中流滟滪来。象马丛中穿一发，篙篙相接斗惊雷。
秋日自广至韶江行有作 其十六,明末清初,屈大均,排空乱石阵图多，铁壁银山一折过。南越北门天设险，万人城在要人和。
秋日自广至韶江行有作 其十七,明末清初,屈大均,削竹千枝作缆枝，枝长枝短似游丝。年年百丈无穷路，牵断肝肠人不知。
秋日自广至韶江行有作 其十八,明末清初,屈大均,水作青罗带百围，镜光晴浣白云肥。帆过未易秋痕合，雾縠风吹似卷衣。
秋日自广至韶江行有作 其十九,明末清初,屈大均,何年剪碎万芙蓉，莲叶莲枝总作峰。壁断时时阙一峡，参差青嶂夹天重。
秋日自广至韶江行有作 其二十,明末清初,屈大均,烟霭苍苍暮几重，山云低接水云浓。乱峰回合成天井，片月无因出万松。
秋日自广至韶江行有作 其二十一,明末清初,屈大均,山围明镜易成圆，四壁松杉黯似烟。花缺依稀知峡口，片帆斜出断厓边。
秋日自广至韶江行有作 其二十二,明末清初,屈大均,一峰不作一峰看，青翠瑶篸十万竿。多半髻螺盘叠叠，白云膏沐湿秋寒。
秋日自广至韶江行有作 其二十三,明末清初,屈大均,香炉峡口女英雄，巫峡风流事不同。古庙千章唐代木，舟人再拜祝长风。
秋日自广至韶江行有作 其二十四,明末清初,屈大均,峰峰横作锦屏长，瀑水纷纷断石梁。烟雨峡门开复阖，绝愁无路入英阳。
秋日自广至韶江行有作 其二十五,明末清初,屈大均,篙子弯弯尽似弓，朝来撑破几莲蓬。玲珑石壁多虫蛀，一缕云穿藕孔中。
秋日自广至韶江行有作 其二十六,明末清初,屈大均,篙篙如箭复如弓，苦水何当又苦风。绝似射潮罗刹浦，素车白马与争雄。
秋日自广至韶江行有作 其二十七,明末清初,屈大均,三朝愁杀打头风，吹起帆樯似转蓬。苦与崩厓作勍敌，灵胡赑屃作篙工。
秋日自广至韶江行有作 其二十八,明末清初,屈大均,舟缘铁壁几回环，蜗角相争卷石间。已苦笼头横浅濑，还愁鳖背隐深湾。
秋日自广至韶江行有作 其二十九,明末清初,屈大均,一滩一尺上惊雷，力尽波涛杀不回。下水人歌上水哭，风声哀杂水声哀。
秋日自广至韶江行有作 其三十,明末清初,屈大均,夹岸交加百丈多，九夫如哭一如歌。杀声凄惨因风水，惊起沙禽拂面过。
秋日自广至韶江行有作 其三十一,明末清初,屈大均,崖光石滑总篙痕，撑起熊罴百丈蹲。斗大龙蛇题不得，墨濡头发向天门。
秋日自广至韶江行有作 其三十二,明末清初,屈大均,弹子谁穿石壁来，篙篙空洞触轻雷。频从花底惊猿狖，接臂相将绝巘回。
秋日自广至韶江行有作 其三十三,明末清初,屈大均,北风吹船船上天，九夫蒲伏一夫牵。梢公出没白头浪，处处叫滩声可怜。
秋日自广至韶江行有作 其三十四,明末清初,屈大均,峡尽清江曲曲开，白沙深映碧潆洄。秋光流出如明月，一片空青天外来。
秋日自广至韶江行有作 其三十五,明末清初,屈大均,湾环又苦大横矶，石势争随水倒飞。峡短滩长撑不上，眠篙不道女郎非。
秋日自广至韶江行有作 其三十六,明末清初,屈大均,英州有石尽玲珑，细作峰峦尺寸中。石市买来多石丈，米颠怀里总华嵩。
秋日自广至韶江行有作 其三十七,明末清初,屈大均,石似青天天不如，青青应是补天馀。灵娲不采英州石，五色空劳炼太虚。
秋日自广至韶江行有作 其三十八,明末清初,屈大均,牵舟不上几逡巡，岩势争飞欲压人。齿角峰高相抵触，苦将韶石斗嶙峋。
秋日自广至韶江行有作 其三十九,明末清初,屈大均,何人咆哮擘龙门，荡踏千厓似有痕。韶石可怜非斧凿，天然生得一峰尊。
秋日自广至韶江行有作 其四十,明末清初,屈大均,春草山山绿满头，朝烟暮雨作兰油。土膏肥沃全无石，不作畲田负水流。
秋日自广至韶江行有作 其四十一,明末清初,屈大均,株株榄树分公姥，双植山头号木威。公解生花姥结子，君看榄树好思归。
秋日自广至韶江行有作 其四十二,明末清初,屈大均,石分公母年年在，潮有雌雄日日来。自是无情少离别，行人泪洒望夫台。
秋日自广至韶江行有作 其四十三,明末清初,屈大均,峰顶人家尽土围，牛多一半夕阳归。多烧英石教田暖，山骨朝朝斲翠微。
秋日自广至韶江行有作 其四十四,明末清初,屈大均,露湿茶人两鬓寒，捻花红插更山丹。山呈髻子无穷样，随意芙蓉一尺盘。
秋日自广至韶江行有作 其四十五,明末清初,屈大均,插竹滩心不聚鱼，天寒鱼少水光虚。虾䱉亦要盐相换，人是无盐二十馀。
秋日自广至韶江行有作 其四十六,明末清初,屈大均,秋深碧草尚如丝，薄有霜华木叶知。开尽雁来红几日，炎天未是雁来时。
秋日自广至韶江行有作 其四十七,明末清初,屈大均,丹厓翠谷锦围空，草树无花也觉红。春色尽归秋色里，不曾霜醉一青枫。
秋日自广至韶江行有作 其四十八,明末清初,屈大均,山鹧相招暮不回，南峰空应北峰来。争衔木叶因霜露，苦待朝阳锦翼开。
秋日自广至韶江行有作 其四十九,明末清初,屈大均,虎眼如灯绿射人，初疑腐叶作青燐。腥风吹过拳毛发，系艇深深向白蘋。
秋日自广至韶江行有作 其五十,明末清初,屈大均,虚无萤火似人过，一夜鱼惊出绿莎。白板无声江寂寂，催寒但苦草虫多。
秋日自广至韶江行有作 其五十一,明末清初,屈大均,一夕征夫两鬓秋，未过重九已轻裘。炎方且喜无霜雪，不使青山得白头。
秋日自广至韶江行有作 其五十二,明末清初,屈大均,鹧鸪啼杀未还家，烟雨泷东失钓槎。韶石苍苍三十六，知君何处吊重华。
秋日自广至韶江行有作 其五十三,明末清初,屈大均,两到韶阳不踰关，梅花怕向岭头攀。艰难得作南枝鸟，白首炎洲比翼还。
巫山词 其一,明末清初,屈大均,巫峰十二一峰无，削出芙蓉十一孤。知向高唐行雨去，自来神女本无夫。
巫山词 其二,明末清初,屈大均,相对青螺十二鬟，荒祠烟翠有无间。一峰定化瑶姬去，千载行云竟不还。
巫山词 其三,明末清初,屈大均,十二依稀似九疑，一峰娟妙一蛾眉。峰峰相去二三里，神女无情易别离。
巫山词 其四,明末清初,屈大均,帝女何年化石来，阳台亦是望夫台。一峰飞入襄王梦，香雨氤氲更不开。
巫山词 其五,明末清初,屈大均,行人数数总无双，一朵芙蓉影入江。光采无人知玉女，水中来去见仙幢。
巫山词 其六,明末清初,屈大均,巫山秀耸不曾高，朝暮阳台亦未劳。可惜湘累哀怨后，美人无命入离骚。
巫山词 其七,明末清初,屈大均,三楚荒淫祗梦思，灵均弟子善微辞。巫山神女湘君似，好色都于讽谏宜。
江行 其一,明末清初,屈大均,烟雨江光冷欲无，白鸥飞处有人孤。愁心又与萋萋草，半在春山半在湖。
江行 其二,明末清初,屈大均,苦爱滩声夜不眠，水禽催起欲归田。村村车水乘春涨，妇子殷勤袯襫前。
江行 其三,明末清初,屈大均,乱竹蒙茸两岸迷，水痕高与木棉齐。鱼花一夕乘雷雨，流出羚羊古峡西。
暮春山行 其一,明末清初,屈大均,棠梨白似白头人，如雪开时已暮春。寒食野花惟见汝，乱随蝴蝶扑车轮。
暮春山行 其二,明末清初,屈大均,鹃花为我血殷红，朵朵清明涕泪中。望帝春心终不死，幽林处处是蚕丛。
墓门 其一,明末清初,屈大均,墓门萧瑟总枫林，不待秋来霜露深。山鬼无心更含笑，野猿终古一悲吟。
墓门 其二,明末清初,屈大均,毛女何年罢鼓琴，魂归莫向华山阴。姗姗来影如烟雾，怅望瑶台空一林。
樵妇词 其一,明末清初,屈大均,采樵三两乱云边，亦有红颜出自然。山鸟谁知画眉好，山花谁识大丹鲜。
樵妇词 其二,明末清初,屈大均,青青竹笋苦心同，采满花篮损玉葱。莫学潇湘古时女，泪痕长在箨兮中。
樵妇词 其三,明末清初,屈大均,褓中儿女鹧鸪衣，藤笠团团月一围。解唱徭歌偏不唱，恐惊花里郁鸡飞。
樵妇词 其四,明末清初,屈大均,花好无名笑太红，乱收春色束薪中。香生炊黍终无怨，多少朱颜木槿同。
光孝寺松 其一,明末清初,屈大均,爱松不必古松树，小小青松已可怜。城里种松难长大，一株虬曲即髯仙。
光孝寺松 其二,明末清初,屈大均,王园诃子几林空，吹倒菩提苦飓风。一树苍松长偃盖，乱飞苍雪似山中。
从阳曲呈邑大令 其一,明末清初,屈大均,作邑忠宣第一功，新祠俎豆使君同。从阳草昧重开辟，三凤声华更水东。
从阳曲呈邑大令 其二,明末清初,屈大均,七县咽喉控马场，华容疆里复新乡。溪山处处开清淑，膏泽都如二水长。
从阳曲呈邑大令 其三,明末清初,屈大均,田祖争祠击鼓齐，蓝田古庙盛豚蹄。令公晴暖行春去，相夹朱轓有鹿麑。
从阳曲呈邑大令 其四,明末清初,屈大均,自作图经补昔人，更将风俗与维新。牛刀一中桑林舞，是处弦歌返太淳。
从阳曲呈邑大令 其五,明末清初,屈大均,百丈泉惊双带飞，瀑花全湿白云衣。使君多暇浮杯好，为政能忘海客机。
从阳曲呈邑大令 其六,明末清初,屈大均,种蓝烧炭苦汀漳，自昔渠魁起铁场。罢冶只今溪谷静，村村烟火接城长。
从阳曲呈邑大令 其七,明末清初,屈大均,水翻车子灌田多，高下都收两熟禾。四糯七黏争谷估，片帆长向湴湖过。
从阳曲呈邑大令 其八,明末清初,屈大均,溪洞羁縻性久驯，上山何似下山人。畲蛮衣食流溪纸，不独薯粱火粒新。
从阳曲呈邑大令 其九,明末清初,屈大均,烧石青青好粪田，膏腴多在九珠前。三春水暖生禾稼，大瓮潭通小瓮烟。
从阳曲呈邑大令 其十,明末清初,屈大均,栽馀都络手掺掺，沤竹青青上纸帘。十八峒连山十八，刀耕多是鹧鸪黏。
从阳曲呈邑大令 其十一,明末清初,屈大均,一溪水作百溪流，花带湾环野石榴。溪始流溪终水口，东西二水夹城楼。
从阳曲呈邑大令 其十二,明末清初,屈大均,清溪双绾青罗带，文塔孤擎白玉篸。大小鹧鸪双凤出，飞来苍翠自东南。
从阳曲呈邑大令 其十三,明末清初,屈大均,狮子岩开石学堂，石琴多在石胡床。读书一一石童子，泉逐歌声出涧长。
从阳曲呈邑大令 其十四,明末清初,屈大均,玉女何年驾紫鹓，水盂传是洗头盆。丹馀黑米纷无数，留得仙粮与白猿。
从阳曲呈邑大令 其十五,明末清初,屈大均,春雷一夕蕨芽长，蔬性还多苦笋凉。羊矢菌香冬采好，鼠牙黏白夏收良。
从阳曲呈邑大令 其十六,明末清初,屈大均,棠梨白似白蝴蝶，不戴棠梨戴杜鹃。花好岂如多子母，清明争采翠豅边。
从阳曲呈邑大令 其十七,明末清初,屈大均,瑶石何如石鼓楼，风门胜迹似罗浮。秘书生长仙灵窟，却爱朱明洞里游。
从阳曲呈邑大令 其十八,明末清初,屈大均,纯孝诸贤满水东，水西亦有汨罗忠。弹丸自昔多人物，风教重兴仗令公。
从阳曲呈邑大令 其十九,明末清初,屈大均,大夫遗爱似春暄，襦裤方歌五载恩。内召忽归台省去，壶浆无路更攀辕。
从阳曲呈邑大令 其二十,明末清初,屈大均,知己相将五日留，临歧却为父兄愁。从阳敢望长天幸，再得神明似细侯。
行役,明末清初,屈大均,暮年行役转凄凄，家累牵人咫尺迷。少学陶公愁稚子，长贫孺仲愧贤妻。
燕,明末清初,屈大均,红紫争衔一片霞，香泥只向白云家。双双翠剪穿帘入，要掠姬人鬓上花。
绯桃,明末清初,屈大均,炎方隔岁已春华，每恨花朝不见花。多谢绯桃情意好，清明开向野人家。
新竹,明末清初,屈大均,烟梢露叶碧蒙茸，迸出新林尽箨龙。青玉雨馀春粉少，楚辞多写墨香浓。
水仙,明末清初,屈大均,天暖水仙花不香，天寒香始满兰房。生来姿性宜冰雪，却笑梅花冻欲僵。
柳 其一,明末清初,屈大均,青青一夕已成丝，舞向东风不自持。白首正愁飞絮乱，莫教如雪一枝枝。
柳 其二,明末清初,屈大均,一丝一缕已风流，半拂芳塘半画楼。日夕含烟复含雨，不将春色散人愁。
柳 其三,明末清初,屈大均,故作长条要拂人，莫教攀折向芳春。怜他叶底流莺好，掩映双栖不露身。
柳 其四,明末清初,屈大均,已遣飞花作白蘋，又教吹絮逐香茵。枝间娇鸟纷无数，第一流莺最恼人。
留雁 其一,明末清初,屈大均,未到花朝已北飞，江南春色苦相违。哀笳一片风沙外，家在阴山讵忍归。
留雁 其二,明末清初,屈大均,江南亦未稻粱稀，菰米香分塞马肥。春暖汀洲芳草里，无人惊起一行飞。
一春,明末清初,屈大均,一春寒卧拥香篝，每恨东风吹满楼。故遣垂杨与垂柳，千丝万缕搅人愁。
今岁,明末清初,屈大均,今岁莺花倍觉稀，春寒不肯作芳菲。萋萋但长天山草，祗恐边人马不肥。
春尽 其一,明末清初,屈大均,清明正是最愁时，泪作空濛细雨丝。春色欲寻无处所，莺花不遣恨人知。
春尽 其二,明末清初,屈大均,细雨春山乱出泉，愁随流水日涓涓。泪痕留与青青草，半作棠梨半杜鹃。
春尽 其三,明末清初,屈大均,一夕春归失丽华，无多蛱蝶扑晴沙。红馀杜宇无非血，白到棠梨不是花。
春迟,明末清初,屈大均,今年春早却春迟，冻死莺花春不知。凄绝清明纷雨雪，苦寒如在雁门时。
巫山 其一,明末清初,屈大均,巫山亦有望夫台，神女何年化石来。一自襄王魂梦接，至今云雨不曾开。
巫山 其二,明末清初,屈大均,一峰终古一相思，绝似哀猿无尽时。神女风流在何处，芙蓉十二是蛾眉。
香溪,明末清初,屈大均,香溪有女旧如花，定是巫峰一朵霞。谁分琵琶弹马上，空留哀怨满龙沙。
杜鹃花 其一,明末清初,屈大均,栈阁连云百道斜，猿声处处接三巴。无多望帝春魂在，半作啼鹃半作花。
杜鹃花 其二,明末清初,屈大均,春魂多少在蚕丛，化作山花踯躅红。朵朵知含亡国恨，无情亦与子鹃同。
杜鹃花 其三,明末清初,屈大均,豹汝多情又作花，枝枝古血似残霞。春归乱向鱼凫落，绝似飘零帝子家。
杜鹃花 其四,明末清初,屈大均,开处千山万壑香，一花一叶是君王。心伤野死重瞳似，再拜春丛涕泪长。
题胡君浣花图,明末清初,屈大均,松身伛偻文人同，怪石还如一老公。手把素书人尚少，未应频作浣花翁。
友人言石?水帘为丰湖之源率题二绝 其一,明末清初,屈大均,一帘飞作一湖来，湖阔珠玑撒不开。玉女九天纷咳唾，随风又化瀑花回。
友人言石?水帘为丰湖之源率题二绝 其二,明末清初,屈大均,每恨珠帘捲太高，天风忽作快并刀。剪将半幅为秋雨，散入双湖起雪涛。
送袁休庵通政 其一,明末清初,屈大均,几日浮生已作翁，依稀屯难记相同。静江宫府多遗事，一笑兴亡似转蓬。
送袁休庵通政 其二,明末清初,屈大均,黄门未老竟抽簪，清绝罗浮访道心。此处丹砂依旧少，仍从勾漏洞中寻。
送袁休庵通政 其三,明末清初,屈大均,昭江西上片帆飞，相送津亭当夕晖。惆怅漓南与湘北，无穷杨柳共依依。
送袁休庵通政 其四,明末清初,屈大均,都峤联绵似九疑，重华遗迹少人知。梧州斑管君多取，为写青莲古别离。
送袁休庵通政 其五,明末清初,屈大均,三江春涨一江同，金谷佳人庙貌东。吾过定闻吹玉笛，月明环佩挟翔风。
送袁休庵通政 其六,明末清初,屈大均,故园风物趁春华，归及昭平即见家。僮女正薰临贺笋，畲人初制富川茶。
送袁休庵通政 其七,明末清初,屈大均,徭洞绵蛮语不真，竹枝多作与茶人。西瓯士俗工歌唱，莫向花前听入神。
送袁休庵通政 其八,明末清初,屈大均,漓山漓水苦多滩，鱼逆惊流取不难。无数鸬鹚乘雨放，君钩不用下琅玕。
送袁休庵通政 其九,明末清初,屈大均,桂林一水牵罗带，阳朔千峰削玉簪。君爱玲珑多洞穴，山山应作读书龛。
送袁休庵通政 其十,明末清初,屈大均,犀角先尝四月红，青黄相杂未冰融。留君少住看全熟，夏至千林火齐同。
送袁休庵通政 其十一,明末清初,屈大均,勾粤东西总故乡，乘流三日即羚羊。嘉鱼十月冲寒出，来系兰桡大小湘。
送袁休庵通政 其十二,明末清初,屈大均,建陵春酿更多携，桂酒名将寄酒齐。明岁故人如健在，玉壶先到越台西。
汉口曲 其一,明末清初,屈大均,大别如城绕汉阳，南流汉水入江长。朝朝夏口开帆席，黄鹄招人过武昌。
汉口曲 其二,明末清初,屈大均,南岸花连北岸香，前湖风接后湖凉。生憎大别中央出，江汉分流两道长。
永州南望苍梧作 其一,明末清初,屈大均,三湘清绝是潇湘，南接苍梧九水长。此地重华知最爱，故教埋玉九疑阳。
永州南望苍梧作 其二,明末清初,屈大均,二妃愁思满零陵，竹上啼痕总不冰。青鸟未陪梧野葬，文鱼空向洞庭乘。
湘中闻竹枝,明末清初,屈大均,竹枝本是三巴曲，流入湖湘调更悲。风俗变来从屈宋，千秋哀怨一相思。
合江亭作 其一,明末清初,屈大均,雨过蒸湘似倒流，合江亭与水光浮。云从石鼓过回雁，共作衡阳一片秋。
合江亭作 其二,明末清初,屈大均,衡州地势曲如弓，一道蒸湘射碧空。岳影远随湘水去，人湖分作万芙蓉。
送陆鍊师,明末清初,屈大均,湖口西行上九江，香炉烟气引飞幢。心随一片秋天月，出入云中玉女窗。
自大小王公岭经枫林桥一路丹枫古木与梅桂相乱坡陀高低石路坦洁绝可爱,明末清初,屈大均,车随石路去迢迢，夹岸枫林隐一桥。松树不知何处尽，人穿苍翠已三朝。
君山夜泊,明末清初,屈大均,相思七十二峰青，云引愁心过洞庭。采罢芙蓉秋月下，回舟何处吊湘灵。
秋日庐山作寄缪天自,明末清初,屈大均,一啸霜林叶尽飞，白云终古独无依。山中五老长相待，何事秋深尚不归。
题某禅师空生阁 其一,明末清初,屈大均,黄岩瀑布甲庐山，岩上空生阁一间。茅厚不愁冰雪压，围炉相对一冬闲。
题某禅师空生阁 其二,明末清初,屈大均,鹤鸣双剑两峰开，争倒晴川布水台。马尾谷帘那得似，因君挥麈故飞来。
青玉峡,明末清初,屈大均,冰开瀑布落成溪，千丈飞丝马尾齐。青玉峡中行不得，朝猿啼罢暮猿啼。
陈宫辞 其一,明末清初,屈大均,玉树新歌唱未终，石头城外战云红。君王失国风流甚，笑抱名妃入井中。
陈宫辞 其二,明末清初,屈大均,古寺虚无玉殿存，美人环佩响黄昏。多情最是萋萋草，不没胭脂井上痕。
陈宫辞 其三,明末清初,屈大均,临春结绮彩云间，天上张星玉作颜。万岁不愁歌舞尽，龙蟠虎踞是钟山。
正学祠下作 其一,明末清初,屈大均,正学祠堂冷不扃，忠魂千古哭山灵。兴王一姓犹甘死，管魏能无污汗青。
正学祠下作 其二,明末清初,屈大均,一介忠臣十族殃，兴朝元气黯然伤。宁王何事无惭德，坐见夷齐死首阳。
秣陵春望有作 其一,明末清初,屈大均,玉溆金塘雨过时，家家杨柳映茅茨。溪行忽与人烟远，一树梅花独自知。
秣陵春望有作 其二,明末清初,屈大均,江南无路草萋萋，欲送王孙烟雨迷。几度兰舟行不得，鹧鸪偏向夕阳啼。
秣陵春望有作 其三,明末清初,屈大均,草长陈宫日已非，春魂化燕欲何归。分明记得秦淮上，一路梅花照翠微。
秣陵春望有作 其四,明末清初,屈大均,松竹阴寒欲雨天，南朝古寺暮钟连。山僧不记谁家腊，依旧楼台甲子年。
秣陵春望有作 其五,明末清初,屈大均,歌舞销沉一夜风，繁华自古送英雄。可怜七曲江南弄，都入胡笳惨淡中。
秣陵春望有作 其六,明末清初,屈大均,棠梨花落子规啼，望断荆门烟雨迷。一叶渔舟君可渡，晴云犹在洞庭西。
秣陵春望有作 其七,明末清初,屈大均,日斜湖上听歌还，落尽夭桃惨客颜。回首白门杨柳外，春风一半在寒山。
秣陵春望有作 其八,明末清初,屈大均,登台休更怆寒烟，岂有山河与赫连。闻道燕支黄叶早，行人归及未秋天。
秣陵春望有作 其九,明末清初,屈大均,燕子新笺唱未终，君臣一笑失江东。风吹苑柳花无数，飞向天山与雪同。
秣陵春望有作 其十,明末清初,屈大均,留得江山一片秋，可怜失国尽风流。凄凉更有金川事，烟草兼含六代愁。
秣陵春望有作 其十一,明末清初,屈大均,日落中原虎豹骄，乾坤无力捍南朝。谁教一代衣冠尽，白骨青苔镇寂寥。
秣陵春望有作 其十二,明末清初,屈大均,香车白马簇城隅，烟雨春光乍有无。多少酒旗歌板处，游人偏向莫愁湖。
秣陵春望有作 其十三,明末清初,屈大均,烟雨春光澹欲无，年年愁满莫愁湖。清明莫向江南过，芳草萋萋是故都。
秣陵春望有作 其十四,明末清初,屈大均,榆柳青青万井烟，游人隔袖揖金鞭。桃花不解王孙恨，开遍燕姬酒肆边。
秣陵春望有作 其十五,明末清初,屈大均,江左衣冠久已倾，看花谁问凤凰城。年年此地逢寒食，歌罢龙蛇泪满缨。
秣陵春望有作 其十六,明末清初,屈大均,凄凉今古一荒丘，欲问沧桑水自流。归去东樵高卧好，青山犹为野人留。
秦淮曲中词 其一,明末清初,屈大均,沙喜何如沙嫩清，日将纨扇写黄庭。东华园里闲飞鞚，身似穿花紫燕轻。
秦淮曲中词 其二,明末清初,屈大均,青溪一曲接秦淮，旧院楼台满水涯。妓女湘兰称第一，怜才绝不似裙钗。
秦淮曲中词 其三,明末清初,屈大均,傅寿清歌绝可怜，活泉真岕善烹煎。茶经写出人争购，字比曹娥态更妍。
秦淮曲中词 其四,明末清初,屈大均,顾节风流复尹春，时时作伎若天人。腰肢直与台城柳，舞杀东风不动尘。
秦淮曲中词 其五,明末清初,屈大均,范润聪明范珏同，两家书画并精工。犹言博览输王凤，粉腻全沾万卷中。
秦淮曲中词 其六,明末清初,屈大均,寇媚潘髯大社开，纷纷诗画客争来。班如堂里多评藻，温丽人称似玉台。
秦淮曲中词 其七,明末清初,屈大均,豪侠人称脱四娘，挥金不向少年场。一生珠翠交贫士，赢得西邻笑淡妆。
秦淮曲中词 其八,明末清初,屈大均,杨婉工诗及草书，茅君相挟上匡庐。侍儿插柳时时忆，温润潘郎玉不如。
秦淮曲中词 其九,明末清初,屈大均,风流文藻有湘君，兰竹枝枝墨气芬。能说五经谁得似，指挥谈麈绕罗裙。
秦淮曲中词 其十,明末清初,屈大均,曲中当日最繁华，春到青溪处处花。游冶竞遮苏小路，辞章多在薛涛家。
口占送陈献孟之兴宁,明末清初,屈大均,翩翩书记去从军，彩笔凭将扫阵云。东指蓝关风旆捲，功名好慰望诸君。
送汪扶晨奉吴山大师灵龛返葬黄山 其一,明末清初,屈大均,君家主政事真乘，日夕焚香礼孝陵。一代遗臣金粟佛，三朝高士雪庵僧。
送汪扶晨奉吴山大师灵龛返葬黄山 其二,明末清初,屈大均,沙门自古非高士，渔父繇来是大夫。汝爱吴山尊宿好，遗衣犹为作浮图。
送汪扶晨奉吴山大师灵龛返葬黄山 其三,明末清初,屈大均,谁能五日学三闾，蝉蜕人间返太虚。喜尔曾为骚弟子，不令遗骨委江鱼。
送汪扶晨奉吴山大师灵龛返葬黄山 其四,明末清初,屈大均,千秋知己是湘累，一读离骚泪便垂。禅寂未销亡国恨，愁心尝被朔风吹。
送汪扶晨奉吴山大师灵龛返葬黄山 其五,明末清初,屈大均,精爽应随轩后去，云霄一路拾龙髯。未应列在高僧传，公是郎官后孝廉。
送汪扶晨奉吴山大师灵龛返葬黄山 其六,明末清初,屈大均,轩辕宫阙在黄山，万丈丹梯尔重攀。石匣故应收舍利，遗书还与散人间。
金陵送蓝子 其一,明末清初,屈大均,故园荔子正鲜红，汝返闽中我粤中。此地杨梅那得似，荷花虽好酒樽空。
金陵送蓝子 其二,明末清初,屈大均,秣陵为客总途穷，才技如君恨太工。自昔黄金天最爱，艰难不肯与英雄。
题吴季六所画黄山松 其一,明末清初,屈大均,奇绝黄山吴季六，画松不画直松看。四松最是黄山怪，长使人来毛骨寒。
题吴季六所画黄山松 其二,明末清初,屈大均,三十六峰松尽眠，一峰峰有一松缠。松枝不比松身短，十丈横飞渡水烟。
题吴季六所画黄山松 其三,明末清初,屈大均,株株穿石土膏无，瘦尽蛟龙石作肤。画出已令山鬼泣，不须黄海作全图。
题吴季六所画黄山松 其四,明末清初,屈大均,撄石孥云尽偃松，一松飞去接前峰。游人不觉石梁断，扶过溪南惊卧龙。
题吴季六所画黄山松 其五,明末清初,屈大均,熊罴多力不如君，曾向沙场作虎贲。战败不愁无矢刃，奇松拔取扫千军。
题吴季六所画黄山松 其六,明末清初,屈大均,山木阴森古穴边，汝驱虓虎出飞泉。画来三叠庐山似，更有虬松怒上天。
题吴季六所画黄山松 其七,明末清初,屈大均,松松费尽熊罴力，画取黄山万树来。双腕可怜如此用，丹青深隐冠军才。
题吴季六所画黄山松 其八,明末清初,屈大均,龙颠虎倒在峰峰，尽是将军汉代松。鳞甲不妨三寸厚，耐他冰雪过玄冬。
题吴季六所画黄山松 其九,明末清初,屈大均,看君身亦一长松，生长黄山石壁重。放笔可能为直干，千寻撑起玉芙蓉。
题吴季六所画黄山松 其十,明末清初,屈大均,瘦尽徒劳石髓滋，时时看似一峰欹。女萝乱挂无空处，画出应教山鬼疑。
严子陵 其一,明末清初,屈大均,梅市仙人是妇翁，垂竿不愧逸民风。富春江上台千尺，长为君王峙碧空。
严子陵 其二,明末清初,屈大均,妻子冰清实姓梅，夫妻垂钓有双台。桐江一道真汤沐，东汉风流赖尔开。
青冢 其一,明末清初,屈大均,一片阴山日易阴，汉宫春色梦中深。不随边地风霜变，芳草青青是妾心。
青冢 其二,明末清初,屈大均,峨峨何似李陵台，一曲琵琶夜夜哀。红粉青蛾安足惜，才人亦在白龙堆。
寄新安汪扶晨 其一,明末清初,屈大均,不爱黄山爱紫霞，紫霞中有故人家。多情每遣潜溪水，流出相思与落花。
寄新安汪扶晨 其二,明末清初,屈大均,我爱新安水至清，频劳三十六峰迎。无端风雨回中道，负尔樽前望远情。
寄新安汪扶晨 其三,明末清初,屈大均,黄山庐岳飞泉出，三叠何如九叠长。君在天都曾见否，为图新瀑寄炎方。
寄新安汪扶晨 其四,明末清初,屈大均,承君茶味紫霞新，远寄兼贻吴野人。归取越王台畔水，一杯九奉白头亲。
泊舟石钟山下作 其一,明末清初,屈大均,湖水青青江水黄，人言此水号鸳鸯。钟声忽起波间石，清越偏宜秋夜长。
泊舟石钟山下作 其二,明末清初,屈大均,大战彭湖斩敌旂，红船难逐白船飞。石钟山上留天步，终古风涛听指挥。
泊舟石钟山下作 其三,明末清初,屈大均,虎斗龙争一代雄，天威犹在怒涛中。江南千里连湖北，万古芦花起大风。
小孤 其一,明末清初,屈大均,九江东下水汤汤，石笋中天出水长。山水繇来皆有偶，小姑相对是彭郎。
小孤 其二,明末清初,屈大均,岳影飞来乍有无，南风不得渡鄱湖。裁诗屡欲投神女，人道山名是小孤。
小孤 其三,明末清初,屈大均,山似瑶篸千仞出，巉岩上有小姑祠。南风十日留词客，细细云中见玉姿。
小孤 其四,明末清初,屈大均,宫亭不肯一分风，故遣江妃笑道穷。山水有情怜赋客，明年还至蠡湖东。
绿珠,明末清初,屈大均,越女能诗始绿珠，懊侬一曲艳吴歈。身轻好似飞花堕，化作明霞入太无。
寄答新安黄黄生 其一,明末清初,屈大均,淮清桥畔雨花间，人至江南自不闲。负尔黄山兼白岳，秋来又掩水云关。
寄答新安黄黄生 其二,明末清初,屈大均,黄生洪仲吾知己，分手维扬已十年。黄在黄山洪白岳，洪今已没有谁怜。
寄答新安黄黄生 其三,明末清初,屈大均,因君更自忆方舟，白首风霜苦竹秋。泪与飞花吹不尽，门前添作一溪流。
寄答新安黄黄生 其四,明末清初,屈大均,洪仲当年著述多，凭君收拾与诗歌。黄山此日多山鬼，泣抱遗书向女萝。
第五泉 其一,明末清初,屈大均,红桥东望绛仙台，雨过江南翠色开。地脉最怜邗上好，大明泉自蜀中来。
第五泉 其二,明末清初,屈大均,一片平山号蜀冈，行随燐火路茫茫。名泉独作先朝物，流出松间姓字香。
赠冯律天 其一,明末清初,屈大均,久客辽阳识地形，巫闾长白有图经。南帆倘至松花水，定向床前拜管宁。
赠冯律天 其二,明末清初,屈大均,从军十六向辽东，白首田畴未有功。兵法不须多记诵，时来妇女亦英雄。
赠冯律天 其三,明末清初,屈大均,饥鹰那得久依人，老向沙场亦有神。自在将军元有命，相逢且醉秣陵春。
赠冯律天 其四,明末清初,屈大均,朝天宫在冶城间，未就丹砂已驻颜。年少黄冠皆弟子，仙经教授不曾闲。
浮江作,明末清初,屈大均,浮玉天门上下标，长江至此一回潮。青山尽向金陵出，虎踞龙蟠为本朝。
读东都赋有作,明末清初,屈大均,兰台三赋大文章，此日东都恨未央。更造人伦思建武，重新天命望南阳。
天门 其一,明末清初,屈大均,梁山博望两峰尊，万里长江此大门。不使南朝长有此，茫茫天堑复何言。
天门 其二,明末清初,屈大均,青山双挟大江飞，飞到松寥失翠微。北望天门南九子，长风不解送将归。
寄程蚀庵,明末清初,屈大均,一浴汤泉六十秋，衣裳皎皎月华流。人间未有真山水，白鹤青鸾好自留。
泰州作 其一,明末清初,屈大均,城里春流曲曲迷，舟穿万柳出长堤。谁家叠石为丘壑，自道人家似若溪。
泰州作 其二,明末清初,屈大均,累土为山武穆功，湖波四面绕祠宫。伤心一代冬青树，叶叶枝枝是大忠。
茱萸湾作和人 其一,明末清初,屈大均,日暮天寒估舸回，八鲜纷自下河来。茱萸湾口销愁地，更有茱萸酒满杯。
茱萸湾作和人 其二,明末清初,屈大均,十月霜高野鸭肥，家家秫酒不曾稀。吴陵岁暮堪为客，慷慨从君一典衣。
浮家往金陵作 其一,明末清初,屈大均,半船妻子半船书，烟水苍茫恣所如。此去金陵四千里，不知何处有田庐。
浮家往金陵作 其二,明末清初,屈大均,浮家已至蠡湖滨，思向匡庐住一春。瀑水远从双剑落，垂垂天外欲牵人。
鲁妃祠 其一,明末清初,屈大均,阴陵南畔鲁妃祠，俎豆人怜殉主时。一片插花山上月，英雄留得照蛾眉。
鲁妃祠 其二,明末清初,屈大均,佳人慷慨识时穷，不劝君王更渡东。西楚实将天下让，千秋人拜霸王风。
西湖曲,明末清初,屈大均,君似南高妾北高，两峰相望梦魂劳。兰桡欲渡风吹转，身在莲中立不牢。
湖上作 其一,明末清初,屈大均,湖光山色足倾城，况复芙蓉尽有情。好在月中垂两足，风流自古得长生。
湖上作 其二,明末清初,屈大均,湖如西子目曾波，却恨中流满芰荷。一片清光风潋滟，照人不在月明多。
南屏寺逢孙宇台,明末清初,屈大均,一声钟动暮禽还，秋色苍苍雨过山。高士繇来栖白社，相逢啸咏虎溪闲。
赠盛南樵卖药 其一,明末清初,屈大均,自古仙人多卖药，风流我最慕安期。今君莫使秦皇得，烟雾苍苍信所之。
赠盛南樵卖药 其二,明末清初,屈大均,年来高士半韩康，卖药萧然大道旁。我昔先人遗素问，殷勤赠尔及丹方。
赠盛南樵卖药 其三,明末清初,屈大均,吾家药市近罗浮，此去还为采药游。欲补神农旧本草，期君共对白云秋。
舟中鸣琴与客作,明末清初,屈大均,汝为流水我高山，天籁何曾落世间。一曲怀仙人不见，片帆空与白云还。
与五弟登子陵钓台作 其一,明末清初,屈大均,兄弟东西二钓台，挥杯遥劝客星来。故人多已为朱鸟，日暮招魂歌莫哀。
与五弟登子陵钓台作 其二,明末清初,屈大均,滩中浩渺三江水，台下萦回十九泉。君作方干我皋羽，富春春枕落花眠。
湖上,明末清初,屈大均,落花半落镜湖春，无数鸳鸯戏白蘋。吹笛一声邀海月，月来先照浣纱人。
题望京楼,明末清初,屈大均,心逐春光万里流，回风吹堕望京楼。江南尽是相思树，和雨和烟系紫骝。
送陈献孟上横州,明末清初,屈大均,清川一道从交阯，东下横槎作大滩。帝子袈裟遗玉洞，凭君为拂藓花寒。
题顾子丰乘槎图,明末清初,屈大均,上为云汉下黄河，一苇中凌万里波。牛斗繇来在足下，休从织女问如何。
军行曲 其一,明末清初,屈大均,一路鸣箛合短箫，大梅花向雪中飘。天寒士马愁风雪，羽猎无心去射雕。
军行曲 其二,明末清初,屈大均,暗传军号自嫖姚，壮士衔刀惨不骄。大炮一声灯火灭，偷营欲渡府江潮。
军行曲 其三,明末清初,屈大均,月出高天更泬寥，三军无语叶萧萧。一声掌号催人马，夜半潜师已作桥。
军行曲 其四,明末清初,屈大均,五兵相救短兼长，左右藤遮两翼张。日日诸军催练习，粤人军器最精良。
军行曲 其五,明末清初,屈大均,沙炮都须丈二长，藤牌一一辅花枪。纵横只用鸳鸯阵，马战何如步战良。
军行曲 其六,明末清初,屈大均,花山何似铁山强，飘子东西总莫当。多半归降居帐下，花红头目更飞扬。
军行曲 其七,明末清初,屈大均,多分伏路向林丘，敌骑潜来甚可忧。忽见黄旗摩不止，奇兵先出斩骅骝。
军行曲 其八,明末清初,屈大均,肃肃旌门气易秋，一声风雨起边愁。将军善制铙歌曲，一唱征夫泪不流。
军行曲 其九,明末清初,屈大均,向夕旗幡四面收，天鹅吹罢上更楼。三军一夜阴传箭，萤火无光月不流。
军行曲 其十,明末清初,屈大均,挑战时时踰白沟，刀牌好手夹蛇矛。镖鎗先掷身随入，出没如风敌尽愁。
军夜,明末清初,屈大均,夜夜身随魂梦飞，大江流水共东归。妻孥笑问沙场事，战血花斑在铁衣。
自万安上十八滩号子 其一,明末清初,屈大均,湍流一道下台关，日日牵舟竟上山。怪石预愁三百里，滩穷更有水湾环。
自万安上十八滩号子 其二,明末清初,屈大均,水落沙乾舴艋迟，渔人乘雨放鸬鹚。天风不为吹帆席，留向滩边作竹枝。
自万安上十八滩号子 其三,明末清初,屈大均,一夜滩鱼拨剌声，雨中偏得月华明。平铺瀑布冲舟去，白鹭无心亦自惊。
自万安上十八滩号子 其四,明末清初,屈大均,百里飞流尽玉帘，穿舟奇石水中潜。滩师曲折随滩意，笑指峰峰似白盐。
自万安上十八滩号子 其五,明末清初,屈大均,乱石穿流齿角长，时时滟滪隐中央。平生未至瞿唐峡，只此销魂悔下堂。
自万安上十八滩号子 其六,明末清初,屈大均,故故欹帆冲礧砢，不妨象马拒舟来。波涛鼓舞多奇势，飞入窗中失酒杯。
自万安上十八滩号子 其七,明末清初,屈大均,往来舟向沸汤飞，四面峰峦翠作围。风搅雪花潭底出，行人八月已寒衣。
自万安上十八滩号子 其八,明末清初,屈大均,水石争飞穷水变，时时岩口欲吞人。熊罴忽掠舟帆过，势转秋毫若有神。
自万安上十八滩号子 其九,明末清初,屈大均,羊肠尽在白波中，折入巉岩一发通。三老不须矜巧绝，沉牛人自答神功。
自万安上十八滩号子 其十,明末清初,屈大均,渐近虔州乡思催，迎人已见鹧鸪来。行时不唤生憎汝，明岁休教见岭梅。
自万安上十八滩号子 其十一,明末清初,屈大均,林深知道有人家，妇女喧喧上钓槎。山主晓收刀税至，滩头煎取饼儿茶。
自万安上十八滩号子 其十二,明末清初,屈大均,滩师拿柁势能轻，尽识中流怪石名。千折不教毫发失，将人身入阵图行。
自万安上十八滩号子 其十三,明末清初,屈大均,秋乾始见石巑岏，一曲峰回即一滩。熊耳纷纷无路入，更愁涡底起波澜。
自万安上十八滩号子 其十四,明末清初,屈大均,一滩清浅一滩深，夹岸黄茅气毒淫。蛇虎无声宜白昼，沿洄且复弄花林。
自赣上南安川路甚曲未至南康县已有三十六湾舟人称为湘江湾云 其一,明末清初,屈大均,三十六湾至蕉溪，九十九曲至横浦。舟人道此似湘江，削竹青青牵挽苦。
自赣上南安川路甚曲未至南康县已有三十六湾舟人称为湘江湾云 其二,明末清初,屈大均,山转不知滩路尽，篙声响处四山闻。石随飞水层层落，中有人烟出白云。
自赣上南安川路甚曲未至南康县已有三十六湾舟人称为湘江湾云 其三,明末清初,屈大均,曲似湘江色不如，湘江空翠映芙蕖。衡山九面皆临镜，清绝尤宜烟雨馀。
自赣上南安川路甚曲未至南康县已有三十六湾舟人称为湘江湾云 其四,明末清初,屈大均,千山秋草似云黄，石壁横开谷口光。白昼虫声多叹息，应怜游子客蛮方。
曲中赠朱十,明末清初,屈大均,一片晴云天上流，忽闻歌响驻红楼。阳台昔日随神女，雒水今朝倚莫愁。
某明府纳姬金陵索赠 其一,明末清初,屈大均,美人为政大河间，秋望罗浮放白鹇。秋浦繇来学陶令，二桐五柳共闲闲。
某明府纳姬金陵索赠 其二,明末清初,屈大均,已有芙蓉并蒂妍，红妆双倚似非烟。更迎桃叶秦淮上，共载梅花大庾边。
某明府纳姬金陵索赠 其三,明末清初,屈大均,从今左顾足鸳鸯，两两调丝乐未央。乐府旧歌三妇艳，岂知今在使君堂。
某明府纳姬金陵索赠 其四,明末清初,屈大均,太白风流奈尔何，金陵小妓楚声多。天生三寸如花笔，只为佳人画翠娥。
始兴江口,明末清初,屈大均,梅峤春生霹雳泉，流为浈水欲浮天。新篘正月桃花酒，溪女鲥鱼只百钱。
银瓶滩口号,明末清初,屈大均,银瓶不解泻流霞，春水空然滚白沙。如此风波宜一醉，醉眠江底眼生花。
英德舟中与孔君奕,明末清初,屈大均,舟系浈阳夜欲分，楸枰子落半山闻。宣州太守吾无用，欲得君边一片云。
宿乳源道中,明末清初,屈大均,马度桥南石路平，黄昏未到乳源城。山楼一夜惊寒梦，不辨松声与水声。
二禺,明末清初,屈大均,南禺峰与北禺齐，绝壁交飞万仞梯。帝子箫声殊未绝，松风吹水暮凄凄。
自清远上三峡口号 其一,明末清初,屈大均,生竹青青作挽强，牵过七十二峰长。峡口滩高忧挽断，三朝不得上浈阳。
自清远上三峡口号 其二,明末清初,屈大均,滩高峡小是浈阳，三峡无如此峡长。一路天梯攀不尽，鹧鸪还与断肝肠。
西樵湖棹歌追和湛文简公 其一,明末清初,屈大均,二十三泉一半飞，飞为大小水帘肥。湖中尽是飞泉水，曲曲随舟上翠微。
西樵湖棹歌追和湛文简公 其二,明末清初,屈大均,东北湖头接白云，东南湖尾大江分。诸峰不在烟波外，七十芙蓉总与君。
西樵湖棹歌追和湛文简公 其三,明末清初,屈大均,芙蓉一朵一飞泉，流作湖波荡碧天。十八花湾行不尽，江风吹上瀑花边。
潮泉,明末清初,屈大均,一泉天半有神灵，吸得江潮上翠屏。千里潮来清远峡，不教一宿返南溟。
金陵曲送客返金陵 其一,明末清初,屈大均,文德桥东武定西，灯船高与画楼齐。笙歌声满秦淮水，惊起啼乌不得栖。
金陵曲送客返金陵 其二,明末清初,屈大均,雨雪官街夜市寒，六朝灯火未曾残。城南步马还城北，廿四航边次第看。
金陵曲送客返金陵 其三,明末清初,屈大均,乌衣朱雀御桥通，六代精灵在月中。亡国只馀春草色，青青长向景阳宫。
金陵曲送客返金陵 其四,明末清初,屈大均,花间擎出玉盘迟，正是江南九熟时。灵谷樱桃春不荐，杜鹃啼断御园枝。
金陵曲送客返金陵 其五,明末清初,屈大均,丽华兰麝在荒丘，光气长如匹练流。南国美人元有数，江东天子自无愁。
金陵曲送客返金陵 其六,明末清初,屈大均,金吾旧有四花园，东在青溪故址存。不到太平歌舞地，从何沾洒列朝恩。
金陵曲送客返金陵 其七,明末清初,屈大均,玉溆金塘濯锦馀，武宗曾此得金鱼。紫云一片钟山至，长向楼端护御书。
金陵曲送客返金陵 其八,明末清初,屈大均,长板桥通太液流，月明游女满桥头。中山画舫随人坐，东泛青溪西莫愁。
金陵曲送客返金陵 其九,明末清初,屈大均,飞桥三折逐溪长，红杏千株落水香。十里溪云连古木，阴森不见帝城墙。
金陵曲送客返金陵 其十,明末清初,屈大均,白鹭芳洲廿里长，家家花发暖飞香。轻舟未忍随潮去，公主坟西吊夕阳。
阅汪文冶始信峰草堂纪略率题六绝 其一,明末清初,屈大均,占得黄山始信峰，弟兄身亦一奇松。一松复似寒江子，峰顶盘旋作扰龙。
阅汪文冶始信峰草堂纪略率题六绝 其二,明末清初,屈大均,前海何如后海奇，兹峰观海更相宜。白云初起诸峰暝，万里惊涛在霁时。
阅汪文冶始信峰草堂纪略率题六绝 其三,明末清初,屈大均,万壑朝宗是白云，微茫不复海天分。诸峰来去如帆席，风外涛声寂不闻。
阅汪文冶始信峰草堂纪略率题六绝 其四,明末清初,屈大均,终岁花开不辨名，朝霞多是寒花成。千岩万壑花分色，云海浮沉尽落英。
阅汪文冶始信峰草堂纪略率题六绝 其五,明末清初,屈大均,穿地峰峰似箨龙，松身缭绕玉芙蓉。飞梯不向崖端造，咫尺应愁紫翠封。
阅汪文冶始信峰草堂纪略率题六绝 其六,明末清初,屈大均,黄帝衣裳作海云，浮丘几席落花纷。遗书续取先司马，便与山灵建大勋。
为姜子题岁寒图,明末清初,屈大均,先朝一树是寒梅，竹筱松枝共翠苔。与子共存高节在，天南方少岁寒材。
咏秦夫人良玉,明末清初,屈大均,巾帼勤王旧有名，罗敷同姓亦同情。红妆自可张军气，锦伞繇来建义声。
新安江生寿词 其一,明末清初,屈大均,三十才名冠六朝，朱霞天半见丰标。黄山亦是江郎笔，无数芙蓉削紫霄。
新安江生寿词 其二,明末清初,屈大均,白鹿骖乘弄紫箫，玉瓶甘露手亲调。浮丘在左容成右，更授丹书佐帝尧。
舟中苦热,明末清初,屈大均,九月南天犹袒裼，炎云低压舸船来。清凉苦忆当年好，跣踏层冰上五台。
团扇词,明末清初,屈大均,蘋藻浮沉苦不同，君怜岂必玉颜红。未秋团扇先捐弃，明月团团在箧中。
煎香 其一,明末清初,屈大均,东官黄熟种成田，香气多宜玉片煎。一缕氤氲凝几席，炉中微出总非烟。
煎香 其二,明末清初,屈大均,朱砂瓦片更相宜，煎取香魂宴坐时。生结清甜过熟结，兼金购得一枝枝。
煎香 其三,明末清初,屈大均,花农何似作香农，香种成林即素封。儿女私藏多血结，煎来气夺水芙蓉。
朱厓,明末清初,屈大均,千里朱厓大海中，珠官香尉往来通。居人绣面为龙子，竞采珊瑚入水宫。
闻蝉作,明末清初,屈大均,梧柳阴森隐画船，临风日夕听凉蝉。食薇三载容颜好，谁信夷齐不是仙。
上泷谣,明末清初,屈大均,上泷下泷舟不同，双船与石相争雄。我行亦与篙人似，半在船中半水中。
吊永福陵 其一,明末清初,屈大均,一路松林接海天，荒陵不见见寒烟。年年寒食无寻处，空向春山拜杜鹃。
吊永福陵 其二,明末清初,屈大均,万古遗民此恨长，中华无地作边墙。可怜一代君臣骨，不在黄沙即白洋。
吊永福陵 其三,明末清初,屈大均,北狩南巡总寂寥，空留抔土是前朝。凭君莫种冬青树，恐有人来此射雕。
夜上飞云顶,明末清初,屈大均,天鸡未唤沧溟日，海蜃先衔若木霞。独上罗浮最高顶，一声长笛月光斜。
自秧家至黄窑道中所见 其一,明末清初,屈大均,山女春晴采笋多，林中双踏落花过。千岩草长无樵径，猿鸟纷纷下薜萝。
自秧家至黄窑道中所见 其二,明末清初,屈大均,银钗高髻帕轻纱，谷口群栽吉贝花。夫在东菑望朝馌，唱歌遥下碧峰斜。
自秧家至黄窑道中所见 其三,明末清初,屈大均,万树青枫屋一间，桐花白遍路旁山。行人歇马眠春草，看尽徭姬大耳环。
诃林 其一,明末清初,屈大均,虞园虽是古浮图，诃子成林久已无。一片花宫生白草，牛羊争上尉佗都。
诃林 其二,明末清初,屈大均,诃子频婆但有名，菩提不解荫三城。天南尚有真蛟蜃，玉殿珠堂俨未倾。
浮田,明末清初,屈大均,上有浮田下有鱼，浮田片片似空虚。撑舟直上浮田去，为采仙人绿玉蔬。
屈美人辞 其一,明末清初,屈大均,新选珠娘作美人，潇湘香草满宫春。离骚数为君王诵，讽谏心劳似楚臣。
屈美人辞 其二,明末清初,屈大均,三闾苗裔在番禺，有女多才似绿珠。一入宫中称第一，不曾歌舞上氍毹。
送客出洞庭,明末清初,屈大均,九江今作三湖水，青草茫茫接赤沙。千里片帆同落叶，随风飞向碧天斜。
看剑作,明末清初,屈大均,剑气时时似白云，时来不得更从军。青山只为英雄设，老向松霞不事君。
三月,明末清初,屈大均,三月潮鱼尽上田，渔人塞箔向江边。我家江口知渔事，著得渔书十二篇。
白雨,明末清初,屈大均,炎天白雨早禾宜，更为园林熟荔支。今岁无多黄雨下，农夫相庆酒杯持。
昭君曲 其一,明末清初,屈大均,憔悴朱颜出塞时，殷勤山上采燕支。无功正复惭西子，薄命何曾怨画师。
昭君曲 其二,明末清初,屈大均,魂魄千秋逐细君，月明南指汉宫云。将军不夺阏氏去，未见功名可冠军。
香溪曲 其一,明末清初,屈大均,采香秋自香溪入，采药春从药市还。四百名峰行未遍，如何高卧白云间。
香溪曲 其二,明末清初,屈大均,七十二溪流水香，香随流水出罗阳。山中水碓家家有，香末舂成即稻粱。
香溪曲 其三,明末清初,屈大均,罗浮自是一香山，香使山人不得闲。一棹香溪贩香去，香如尘土满人间。
马留辞 其一,明末清初,屈大均,山留铜柱水铜船，新息威灵在瘴天。终古马留称汉裔，衣冠长守象林边。
马留辞 其二,明末清初,屈大均,朝鸣铜鼓伏波祠，大汉儿孙实在兹。一任金标埋没尽，马人终古识华夷。
寄无可禅师,明末清初,屈大均,罗浮采药失佳期，闻道嵩阳钖杖移。珠海含君千里月，秋光长得慰相思。
赠画者张丈 其一,明末清初,屈大均,丹青不觉老成翁，尺素长吹大漠风。十万骅骝驱笔下，人间谁似画师雄。
赠画者张丈 其二,明末清初,屈大均,曹霸丹青号作家，秋鹰一一起风沙。老来鞍马尤神妙，一扫横飞狮子花。
赠画者张丈 其三,明末清初,屈大均,万里风沙一紫骝，笔端飞出玉门秋。祗应燕颔人骑得，西取天山到海头。
赠画者张丈 其四,明末清初,屈大均,黄毛鹞子海东青，尽作愁胡上素屏。画手不知秋眼疾，持来惊落白鹇翎。
赠画者张丈 其五,明末清初,屈大均,毫端日日出奇毛，飞落云霄未肯高。爱向林塘惊翡翠，锦鞲不上武陵豪。
赠画者张丈 其六,明末清初,屈大均,自合胭脂染紫骝，无声已作一天秋。沙边久立期飞将，榆柳阴阴卸络头。
题画兰册 其一,明末清初,屈大均,兰为香祖少人知，花叶多因风露滋。沅澧已无芳草地，青青惟向画中垂。
题画兰册 其二,明末清初,屈大均,罗浮夜半欲开时，多谢微风不肯吹。香隔山来归绢素，祗应骚客梦魂知。
题画兰册 其三,明末清初,屈大均,平生作画恨无师，花鸟而今学已迟。欲作道人兰弟子，潇烟湘雨写枝枝。
题画 其一,明末清初,屈大均,半挂峰端作数折，人言绝胜谷帘泉。盘旋欲下不即下，似欲天风吹作烟。
题画 其二,明末清初,屈大均,瀑花枫叶两争飞，红白随风入翠微。正熟蒲桃猿引子，未残明月客忘归。
秋夕作,明末清初,屈大均,云汉低垂拂绮城，夜深笳鼓渐无声。愁人不忍闻鸿雁，念是当年娇女名。
题铁桥翁黄山画册 其一,明末清初,屈大均,天都峰似仙人掌，一见惊如太华峰。掌上石楼无路上，巨灵曾此擘芙蓉。
题铁桥翁黄山画册 其二,明末清初,屈大均,扶松直上鳖鱼背，太古苔花滑杀人。石笋干霄吹欲折，天风不惜玉嶙峋。
题铁桥翁黄山画册 其三,明末清初,屈大均,汝在罗浮紫翠重，不知身亦老人峰。仙人自古多为石，黄石生时是赤松。
题铁桥翁黄山画册 其四,明末清初,屈大均,天梯千尺井中悬，㠉峡何如一线天。分得苍龙一半险，教人匍匐白云边。
题铁桥翁黄山画册 其五,明末清初,屈大均,兄弟高居始信峰，相寻不为扰龙松。钩梯断绝苔生铁，食尽菖蒲花紫茸。
题铁桥翁黄山画册 其六,明末清初,屈大均,白发长留太古身，匡庐五老未为真。高高并立云峰上，中有浮丘一丈人。
题铁桥翁黄山画册 其七,明末清初,屈大均,参天一半白云封，怪石株株是箨龙。东取黄山千万笋，归来分作一峰峰。
题铁桥翁黄山画册 其八,明末清初,屈大均,沿花一路水淙淙，谷口人家吠小庞。渡涧不须松一臂，云边自有白砂矼。
题铁桥翁黄山画册 其九,明末清初,屈大均,风泉九道落龙潭，飞过诸峰泾翠岚。梦里不知真瀑布，只疑疏雨洒松杉。
题铁桥翁黄山画册 其十,明末清初,屈大均,白云出入此峰门，人作韶阳双阙看。何代云根凝作石，穿云直上翠微端。
题铁桥翁黄山画册 其十一,明末清初,屈大均,白云为水水为云，万壑千岩忽不分。三十六峰凫雁似，天风吹去总纷纷。
题铁桥翁黄山画册 其十二,明末清初,屈大均,从来狡狯是仙真，蝉蜕犹能作石人。相对峰边疑绮皓，摩娑亦有老龙鳞。
题铁桥翁黄山画册 其十三,明末清初,屈大均,松作蒲团亦可眠，松毛短短软于绵。一株倒挂悬崖上，望似苍苍一朵烟。
题铁桥翁黄山画册 其十四,明末清初,屈大均,砂笋硫华气易通，温泉迸出冷泉中。丹光一片含真火，万树梅花染尽红。
题铁桥翁黄山画册 其十五,明末清初,屈大均,黄发青筇逸兴饶，攀跻不觉上云霄。天教汝自罗浮至，添得黄山一铁桥。
瓶花辞,明末清初,屈大均,兰菊芙蓉及野梅，桂花同带早霜开。折归分向铜瓶插，几种幽香入梦来。
秋日对花作 其一,明末清初,屈大均,重阳节过即芳菲，么凤枝头啄不稀。梅蕊竟先黄菊放，却嫌绿萼得霜肥。
秋日对花作 其二,明末清初,屈大均,最是稏兰发箭长，一茎二十四花香。争高穿出青青叶，贵种天教产五羊。
秋日对花作 其三,明末清初,屈大均,花历天南最不同，吹嘘不必定春风。东君自解行秋令，先遣梅开九月中。
秋日对花作 其四,明末清初,屈大均,九月初残渐有霜，盆梅移近读书床。花开夜半频惊起，一朵浑如万朵香。
冬日对花作 其一,明末清初,屈大均,六种争开向药栏，冬来花事不曾残。天南春色无来去，长与东皇共岁寒。
冬日对花作 其二,明末清初,屈大均,岁寒犹见众花新，幸作长春国里人。飞雪丹成先赠妇，流霞酒熟早娱亲。
兰,明末清初,屈大均,兰叶青青兰叶长，美人从古在潇湘。花多只为三闾发，采入离骚万古香。
木芙蓉 其一,明末清初,屈大均,芙蓉面面笑窥池，在木还如在水时。终岁芙蓉开不尽，木莲枝接水莲枝。
木芙蓉 其二,明末清初,屈大均,枝枝向水影新妆，开向秋深不拒霜。萱草不曾销客恨，芙蓉偏解断人肠。
芍药,明末清初,屈大均,千枝万朵怨春红，白缬黄楼髻子中。折向尊前君不饮，参差笑杀浣花翁。
虞美人草,明末清初,屈大均,舞态依依傍药栏，多情春雨未沾残。朱颜不与英雄尽，秀作名花万古看。
老来红,明末清初,屈大均,秋来花亦解还童，枫叶凝丹与尔同。衰白不愁青镜笑，玉颜吾定老来红。
口占答平山饷荔枝,明末清初,屈大均,夏至先红惟黑叶，连朝颇恨玉盘空。因君饱食思甘蜜，珠玉为心报不穷。
苔,明末清初,屈大均,上有梅花下有苔，苔花亦似落残梅。行人不识苔花好，只道梅花不是莓。
庭中珍鸟口号 其一,明末清初,屈大均,花里青鸡与锦鸡，青鸾亦共白鹇栖。青鸡顶上丹砂好，来自朱明洞以西。
庭中珍鸟口号 其二,明末清初,屈大均,仙禽亦有白鹦鹉，顶上一花莲倒垂。么凤可怜毛太绿，画眉亦自白双眉。
庭中珍鸟口号 其三,明末清初,屈大均,琼州倒挂最知风，鹦鹉西洋色更红。银了不如金了好，不须剪舌语音通。
鹧鸪,明末清初,屈大均,不戏新梅岭上烟，对啼偏向酒杯前。三春悔作江南客，万里愁当落日天。
闺人寄远曲,明末清初,屈大均,鹣鹣一赤一青衣，比翼多年在翠微。南海有禽皆不北，如何夫婿不归飞。
放鹧鸪词,明末清初,屈大均,白马雕鞍日日行，闺中不管绿苔生。殷勤放尔鹧鸪去，去到郎前啼几声。
捕蟹辞 其一,明末清初,屈大均,捕蟹三沙与四沙，秋来乐事在渔家。随潮上下茭塘海，艇子归时月欲斜。
捕蟹辞 其二,明末清初,屈大均,紫蟹迎潮复送潮，纷纷衔穗上兰桡。蟹黄应月秋逾美，乱掷金钱向市桥。
捕蟹辞 其三,明末清初,屈大均,匡螯初蜕及秋肥，母蟹膏多肉蟹稀。饱食沙田霜降稻，潮乾拾得满船归。
捕蟹辞 其四,明末清初,屈大均,虎门潮水接牂牁，春淡秋咸蟹总多。水肉金膏随月满，精华更奈稻花何。
捕蟹辞 其五,明末清初,屈大均,扶胥多蟹况霜天，不独河豚甲海鲜。春蜕何如秋蜕好，拾来螯跪软于绵。
打蚝歌 其一,明末清初,屈大均,一岁蚝田两种蚝，蚝田片片在波涛。蚝生每每因阳火，相叠成山十丈高。
打蚝歌 其二,明末清初,屈大均,冬月珍珠蚝更多，渔姑争唱打蚝歌。纷纷龙穴洲边去，半湿云鬟在白波。
陈村口号 其一,明末清初,屈大均,龙眼离支十万株，清溪几道绕菰蒲。浙东酿酒人争至，此水皆言似鉴湖。
陈村口号 其二,明末清初,屈大均,渔舟曲折只穿花，溪上人多种树家。风土更饶南北估，荔支龙眼致豪华。
陈村口号 其三,明末清初,屈大均,场师往往出陈村，多种名花与子孙。买取芬芳三十本，带泥归植白华园。
陈村口号 其四,明末清初,屈大均,十里溪边夹水松，竹深花密海云封。人家尽在园林里，长短飞桥处处逢。
陈村口号 其五,明末清初,屈大均,花气如烟咫尺迷，诗人复在浣花溪。崙山子建名双著，后起风流欲与齐。
赠单翁 其一,明末清初,屈大均,为家只爱在陈村，溪水潆洄绿绕门。绝似鉴湖西一曲，酿成花露醉无言。
赠单翁 其二,明末清初,屈大均,子侄相将作酒家，高头豆酒胜流霞。酿师远自山阴至，此水争言似若耶。
赠单翁 其三,明末清初,屈大均,此水天生作酒泉，翁来更在浙人先。人间致富无如酒，酿法殷勤向我传。
赠单翁 其四,明末清初,屈大均,陈村果木多龙眼，一一花头饱露华。翁欲酒香还有法，春时兼与荔支花。
赠单翁 其五,明末清初,屈大均,陈村只在海云西，山水何曾让会稽。太白只今逢纪叟，闲来一任老春迷。
赠单翁 其六,明末清初,屈大均,四皓当年似尔无，朱颜白发拥罗敷。风流定得浮丘术，九十还能育凤雏。
赠单翁 其七,明末清初,屈大均,已得长生赖酒杯，素书时为少年开。老人岂必鹰扬去，令子行当虎步来。
南海祠作,明末清初,屈大均,衡岳精灵满粤中，朱明洞府总相通。天教火帝司南海，万古扶胥祀祝融。
寄查韬荒,明末清初,屈大均,为客相传在豫章，雷轰诸葛读书床。高人岂可驯龙性，归卧林丘策最长。
寄岑金纪 其一,明末清初,屈大均,谈兵曾向岳阳楼，自谓书生胜虎头。归卧故山怜海目，鱼花春截大江流。
寄岑金纪 其二,明末清初,屈大均,亦作池塘学养鱼，青青桑叶映蓬庐。何须老母哀长剑，自有真人识素书。
天涯,明末清初,屈大均,天涯萧瑟又逢秋，不待霜飞已白头。明月何曾知客恨，黄花只是笑人愁。
题席允叔册子,明末清初,屈大均,三闾苗裔有诗篇，哀怨千秋莫与传。行尽江南与江北，知音人在竹林边。
题江丈小影,明末清初,屈大均,高柳垂垂拂晓空，愁心多半与天风。羲皇以上何曾没，总在先生梦寐中。
赠旧令楼君 其一,明末清初,屈大均,黄花一丈似君长，十月炎天未著霜。彭泽篱边那有此，掇英频泛酒杯香。
赠旧令楼君 其二,明末清初,屈大均,湘湖空忆紫莼时，一笑江山似奕棋。种秫未收频解组，流溪父老至今思。
赠某弁新婚 其一,明末清初,屈大均,此日佳人宜换马，而君偏惹丽华来。燕裙赵带从军乐，不念闺中长绿苔。
赠某弁新婚 其二,明末清初,屈大均,髯美偏宜红袖拂，身轻要共紫骝驰。早随公主持犀杖，莫使将军恋玉姿。
题叶氏山房,明末清初,屈大均,城外青山千万重，城中独有一芙蓉。君家正在芙蓉上，一片楼台云气浓。
和人黄山杂吟,明末清初,屈大均,千峰云起白龙潭，玉乳泠泠滴翠岩。斜倚瑶琴盘石上，卧看秋月出松杉。
姑苏杨柳枝词 其一,明末清初,屈大均,姑苏台畔卧经春，歌管凄凉忆美人。杨柳无情飞絮乱，可怜如雪亦成尘。
姑苏杨柳枝词 其二,明末清初,屈大均,水绿山青一片愁，销沉玉槛与铜沟。生憎茂苑多杨柳，长使行人系紫骝。
姑苏杨柳枝词 其三,明末清初,屈大均,家家垂柳系相思，况复吴侬唱竹枝。未曙啼乌肠已断，行人难待月斜时。
姑苏杨柳枝词 其四,明末清初,屈大均,长条阿那不牵人，一任花飞送好春。未化浮萍犹是雪，宫莺衔过锦帆津。
姑苏杨柳枝词 其五,明末清初,屈大均,美人香水尚留溪，溪畔桃花亦姓西。无限风流与杨柳，千条万缕任乌栖。
姑苏杨柳枝词 其六,明末清初,屈大均,露咽烟啼总不明，飞花如送复如迎。长条不忍轻攀折，为尔临风最有情。
姑苏杨柳枝词 其七,明末清初,屈大均,嫩叶柔条一夜长，啼莺催客到吴阊。千千金缕多情甚，欲为愁人绩断肠。
姑苏杨柳枝词 其八,明末清初,屈大均,四百桥边茂苑东，纤腰舞杀为春风。吴娘一一娇莺似，生长游丝落絮中。
姑苏杨柳枝词 其九,明末清初,屈大均,浅碧轻黄暖乍催，流莺各占一枝来。相思化作江南树，丝缕纷纷结不开。
姑苏杨柳枝词 其十,明末清初,屈大均,金缕垂垂拂水流，梧宫花草不曾秋。蛾眉飞作天边月，长为君王照凤楼。
峡山号子,明末清初,屈大均,潮至胥江水渐微，峡门开处野猿归。空王亦爱禺阳好，飞寺而今更不飞。
送客,明末清初,屈大均,春草方生瘴气微，子鹃催客不如归。渔舟但向桃花入，莫问仙源是与非。
题袁彊名画 其一,明末清初,屈大均,墨气空濛化水烟，春光犹湿半晴天。生机笔下知多少，流出真如石上泉。
题袁彊名画 其二,明末清初,屈大均,瀑水长悬纸上声，松烟浮动日微明。疏帘欲捲愁风雨，独拥春寒寐不成。
勿上人将乞荔支斋僧为说偈以达其意,明末清初,屈大均,岭南珍果是离支，乞作伊蒲供导师。龙象能知琼液味，餐时即是报恩时。
怀李生哺园,明末清初,屈大均,之子娱亲有一园，竹花桐实绕芳萱。白门多少慈乌鸟，反哺如君更不言。
春望,明末清初,屈大均,烟雨催春春欲归，荒城最少是芳菲。生憎浦口多鸿雁，食尽芦花未北飞。
怀灏灵楼 其一,明末清初,屈大均,云边长忆灏灵楼，峰似莲花朵朵浮。玉井上通东井宿，天河下接浊河流。
怀灏灵楼 其二,明末清初,屈大均,高高仙掌正当楼，云际双垂白帝旒。汉柏唐松苍翠甚，不须烟雨已成秋。
怀灏灵楼 其三,明末清初,屈大均,春赛人多向岳宫，纷纷鸡鞠是秦风。楼中白帝筝琶绕，妓女边妆队队同。
过弼唐精舍有怀亡友英上,明末清初,屈大均,兰若初开水竹边，故人多半此栖禅。蜉蝣最是英居士，欲学无生未有年。
柬罗颢甫,明末清初,屈大均,白首为儒尚未醇，斯文菽粟更何人。紫阳羽翼期吾友，及此林泉自在身。
观象作,明末清初,屈大均,劝汝长星酒一杯，何劳空指白龙堆。乾坤自合归沙漠，日月从教在草莱。
沙亭漫兴 其一,明末清初,屈大均,先公留得宋时村，乔木家家影在门。一水曲从江口入，人言风景似湘沅。
沙亭漫兴 其二,明末清初,屈大均,村南村北一溪分，咫尺桥梁隔暮云。鸡犬无声人寂寂，羲皇一枕至斜曛。
沙亭漫兴 其三,明末清初,屈大均,丈人伛偻八旬馀，口授诸孙不用书。为爱榕阴风日好，移樽相与脍黄鱼。
沙亭漫兴 其四,明末清初,屈大均,蕉向心中抽叶叶，凌朝露重苦低垂。深秋子熟香甜甚，持作酥醪不用炊。
沙亭漫兴 其五,明末清初,屈大均,风寒落叶易成悲，叶叶秋来亦有思。萧瑟最愁蝉响外，一声先与梦魂知。
溪上 其一,明末清初,屈大均,烟波一片静含空，雨过渔梁处处通。明月有声声在水，涓涓流入玉琴中。
溪上 其二,明末清初,屈大均,微微木叶点涟漪，潮去潮来白鹭知。鱼食秋光浮出水，竿头不用系长丝。
溪上 其三,明末清初,屈大均,流尽愁心是此溪，新生秋水与桥齐。牛羊争道过清浅，枫叶芦花踏作泥。
初秋,明末清初,屈大均,八月天风始作秋，松声吹得一山浮。寒随片雨来空外，萧飒将含一片愁。
自题易叶轩 其一,明末清初,屈大均,叶叶霜红写几秋，微言多为古人留。画前岂有庖牺易，一片天心似水流。
自题易叶轩 其二,明末清初,屈大均,虫书叶叶是河图，画卦当年得见无。花绝无言吾亦尔，馨香吹出一林孤。
自题易叶轩 其三,明末清初,屈大均,一庭梧竹最宜秋，蕉叶新书雨不流。人是羲皇高枕外，黄花亦为义熙留。
自题易叶轩 其四,明末清初,屈大均,几树蝉声慰寂寥，无人风叶自萧萧。日长观化无馀事，周蝶何知又一朝。
自题易叶轩 其五,明末清初,屈大均,九卦先生忧患馀，年衰一倍惜居诸。思求易史莲须阁，表里春秋作一书。
步出一天门北望白云山色作 其一,明末清初,屈大均,山翠阴阴欲变霞，水帘开处有人家。生憎洞口菖蒲水，片片随流是落花。
步出一天门北望白云山色作 其二,明末清初,屈大均,谷口烟深昼不开，松声捲起鹤舒台。风吹瀑布时时断，飞作晴川数道来。
怀沙亭独坐有作 其一,明末清初,屈大均,宴坐山手动一年，光风霁月本非禅。无言最与梅花似，开落教人见自然。
怀沙亭独坐有作 其二,明末清初,屈大均,咫尺江门有我师，依依孀母白头时。文章直与天无作，画破鸿濛笑宓羲。
怀沙亭独坐有作 其三,明末清初,屈大均,一片神明在玉琴，图书先得古人深。天边况有团圆月，流出寒光是此心。
吊龙津李氏六烈,明末清初,屈大均,冬青一树分男女，近日男青让女青。不见龙津诸女子，万年枝下头精灵。
题绵羊图,明末清初,屈大均,平沙漠漠草如茵，只见绵羊不见人。北海不知羝乳否，白头苏武欲归秦。
春日仙寒草堂作,明末清初,屈大均,一声黄鸟一深杯，尽日林中户不开。惟有东风怜寂寞，时时吹得落花来。
增城道中作,明末清初,屈大均,青青山色每窥人，林外烟含一带春。昨夜风吹新水长，桃花片片逐游鳞。
口占送人还德庆,明末清初,屈大均,三峡羚羊大小湘，牂牁江水贯中央。江干十月嘉鱼美，白舸随君返故乡。
送戴使君 其一,明末清初,屈大均,君向珠池作大官，三年未得夜光看。心知更有明珠好，好似天边白玉盘。
送戴使君 其二,明末清初,屈大均,天南处处是贪泉，不饮何如饮者贤。香浦只今无两浦，君船尚有水沉烟。
送戴使君 其三,明末清初,屈大均,诗篇一一擅风华，高义还如海上霞。以我故人双季布，知君当日一朱家。
送戴使君 其四,明末清初,屈大均,旌节翩翩度岭云，红梅不及尔清芬。惭予亦与罗敷似，不识东方一使君。
咏史 其一,明末清初,屈大均,黄云一望断人肠，天岭东南是故乡。十六军州成大漠，石郎妻子亦辽阳。
咏史 其二,明末清初,屈大均,能为汉语亦多情，夫妇双吹木叶声。教上辞乡高岭望，云边尚见塔儿城。
咏史 其三,明末清初,屈大均,战败牛羊弃玉河，穹庐不见百头多。天寒草谷无寻处，冒雪方乘白橐驼。
咏史 其四,明末清初,屈大均,松林抛盏不曾迟，鬼向阴阳食有时。正是南朝寒食节，思归莫使汉儿知。
咏史 其五,明末清初,屈大均,蛾眉队队出龙沙，横帐前头哭落花。秋夜只须烦蔡女，为传哀怨与金笳。
咏史 其六,明末清初,屈大均,风急霜雕落羽多，茫茫沙草失凌河。群飞野马人争射，日暮催归有海螺。
咏史 其七,明末清初,屈大均,鱼皮种落在扶馀，妇女人人解射鱼。持取小鱼为綵缕，绣成方领似芙蕖。
咏史 其八,明末清初,屈大均,鱼皮新作羽林军，毳帐横开长白云。辽海多鱼持作饭，黄羊不用射千群。
咏史 其九,明末清初,屈大均,八月辽阳雪已飞，纷纷乳雁起南归。西风一夜催砧杵，木叶征人泪满衣。
咏史 其十,明末清初,屈大均,松杏相连紫翠开，峰峰亦解向南来。血花红作燕支草，汉女休持上镜台。
咏史 其十一,明末清初,屈大均,万里城横内外边，筑愁知自祖龙年。何如引取黄河水，直绕辽东到朔天。
示榆林君,明末清初,屈大均,而姑昨自越王台，远寄珊瑚笔格来。写就玉台新咏未，兰花欲向腕边开。
送人上顶湖,明末清初,屈大均,瀑布东西水大飞，日光晴映玉帘肥。天湖开向千峰顶，迟尔秋来一浣衣。
杨花 其一,明末清初,屈大均,风飘一夜落南家，连臂歌残是白花。不爱胭脂红上靥，但怜飞絮满宫斜。
杨花 其二,明末清初,屈大均,半作香泥吹复飞，茫茫一片逐春归。春归有路从烟水，愁绝杨花蔽夕晖。
杨花 其三,明末清初,屈大均,沾泥落水不曾知，似雪飘飖得几时。为语东风莫吹尽，留将一片与游丝。
柳 其一,明末清初,屈大均,不恨杨枝恨柳枝，牵肠一种乱如丝。啼乌为尔头先白，正是花飞似雪时。
柳 其二,明末清初,屈大均,临风舞断细腰肢，不管黄莺在上枝。拂水千千那忍折，长条犹记短条时。
柳 其三,明末清初,屈大均,一片花飞似白头，为萍亦复逐风流。银装筝子红牙拍，谁按杨枝不起愁。
浮琼海 其一,明末清初,屈大均,风帆朝自石塘开，白浪如山万里来。白是海天青是水，茫茫不辨有琼雷。
浮琼海 其二,明末清初,屈大均,一气空濛作海天，风吹飞水白如烟。三潮三汐东西至，捲去长沙不见边。
浮琼海 其三,明末清初,屈大均,岛屿沉浮一点青，鸡声彷佛在空冥。断虹一片天边起，乱落风帆向翠屏。
明妃 其一,明末清初,屈大均,阴山一望战云寒，汉月凄凄不忍看。都尉不辞封右校，明妃何惜嫁呼韩。
明妃 其二,明末清初,屈大均,自作新辞教绿珠，明君舞罢赐珊瑚。翔风莫抱房中怨，塞上阏氏似尔无。
明妃 其三,明末清初,屈大均,琵琶马上送蛾眉，汉帝思同公主时。善舞明君梁氏女，不甘秋草学阏氏。
文君,明末清初,屈大均,绿绮琴声亦是媒，人间那得长卿才。白头吟罢重欢好，也似长门一赋来。
韶阳道中望诸峰,明末清初,屈大均,削出枝枝是箨龙，无人道是一峰峰。山灵作意为韶石，欲使巉岩似次宗。
送人之云中,明末清初,屈大均,山西门户是云中，上谷三关俯汉宫。君向长城城上望，秋鹰应念郅都雄。
送人返徽州,明末清初,屈大均,黄山白岳梦魂间，之子乘秋一杖还。洗研莫污飞瀑水，濯缨吾拟向潺湲。
和太仓许子题宋高宗赐岳武穆王班师手诏后 其一,明末清初,屈大均,自写班师诏纸来，思陵花押玺函开。东南自足为天子，一片湖山绕露台。
和太仓许子题宋高宗赐岳武穆王班师手诏后 其二,明末清初,屈大均,龙颜多为讲和开，有诏班师手自裁。雪耻枉居勾践国，会稽山解笑人来。
咏吹笛者,明末清初,屈大均,惊鸿不似似行云，日夕含香笑语芬。应是绿珠高弟子，笛声吹出舞明君。
琪林,明末清初,屈大均,琪林日暮喜乘凉，羽客殷勤拂石床。欲得银钩真与草，白鹅多养在池塘。
故苑,明末清初,屈大均,故苑昌华在海头，离宫亦傍荔枝洲。蝉声如水流高树，催尽斜阳又一秋。
子陵 其一,明末清初,屈大均,卧见君王在北军，客星光射紫微云。狂奴但肯为巢许，已是中兴一大勋。
子陵 其二,明末清初,屈大均,前有商颜后富春，汉家高逸两天民。钓台双向青天出，香饵何曾到锦鳞。
偶忆春州十三叠瀑布 其一,明末清初,屈大均,阳春白水十三叠，势比增城白水长。更有崆峒岩洞好，龙床偃卧绝清凉。
偶忆春州十三叠瀑布 其二,明末清初,屈大均,一叠冰霜一叠云，峰峰沾湿女萝裙。白猿不敢潭间饮，镇日雷轰隔岭闻。
兰,明末清初,屈大均,兰叶青青不厌长，宜阴一半又宜阳。花开多在微风外，夜静无人始有香。
喜谢九丈自莞中见过之作 其一,明末清初,屈大均,咫尺乡园未得还，城中闭户亦深山。故人只有香农父，来共琴书一日闲。
喜谢九丈自莞中见过之作 其二,明末清初,屈大均,汝种多香与子孙，胜于全买荔枝园。紫囊一树人争食，明岁招予作白猿。
喜谢九丈自莞中见过之作 其三,明末清初,屈大均,相见无多万历人，白头冠箨是遗民。山中酒熟须多饮，为我长留太古春。
喜谢九丈自莞中见过之作 其四,明末清初,屈大均,白发翩翩海鹤姿，河清已过杖乡时。岁寒不用愁风雪，自有春阳到柳丝。
严关 其一,明末清初,屈大均,雪至秦城不复南，严关一道满烟岚。松间欲访秦皇庙，匹马盘回上玉簪。
严关 其二,明末清初,屈大均,秦城长比越城长，筑怨当年在瘴乡。天作严关元限越，东南天地总羊肠。
夫溪曲 其一,明末清初,屈大均,夫溪溪水水分流，流向东西似御沟。恨绝当年征戍妇，潮痕长与泪痕留。
夫溪曲 其二,明末清初,屈大均,鸳鸯不向此溪游，岂有鸳鸯得白头。溪水不将浓泪去，泪红长似落花浮。
燕子泉,明末清初,屈大均,秋去春来同燕子，翁山山下一蒙泉。八泉与尔同天一，流出千岩万壑烟。
咏罗浮 其一,明末清初,屈大均,浮山浮海自东来，嫁与罗山不用媒。合体真同夫与妇，生儿尽作小蓬莱。
咏罗浮 其二,明末清初,屈大均,四百三十二儿孙，上界飞云势并尊。浮岳不将罗岳去，白云长锁洞天门。
咏罗浮 其三,明末清初,屈大均,飞桥天半接罗浮，铁柱双标在两头。锁住蓬莱东一股，浮山不逐海潮流。
咏罗浮 其四,明末清初,屈大均,瀑泉无数落峰腰，九百还馀八十条。布水不言庐岳好，泉源福地是东樵。
咏罗浮 其五,明末清初,屈大均,东瀑何如西瀑长，交飞云际似鸳鸯。瀑花吹满黄龙洞，冰雪人愁六月凉。
咏罗浮 其六,明末清初,屈大均,一帘飞水挂云高，半落流杯与药槽。风接寒声人天际，时时散作万松涛。
咏罗浮 其七,明末清初,屈大均,丫髻双开紫翠新，瑶台石笋斗嶙峋。笑他玉女峰娟妙，长伴云边一老人。
咏罗浮 其八,明末清初,屈大均,一道飞桥乍有无，台边问路得麻姑。石楼大小中天出，开阖何人在玉壶。
送人入罗浮 其一,明末清初,屈大均,天边飞磴似桥飞，玉柱双双夹翠微。自是铁桥人不识，君行好度莫来归。
送人入罗浮 其二,明末清初,屈大均,祗愁蝴蝶大如箕，食尽山花人不知。红翠纷纷难与守，芳菲又遇艳阳时。
送人入罗浮 其三,明末清初,屈大均,仙禽五色不知名，日夕相依最有情。莫捕林间小凤子，裁为羽服似云轻。
送人入罗浮 其四,明末清初,屈大均,山衣一袭似轻霞，著去东寻萼绿华。缝用麻姑金线草，补将玉女大丹花。
青旗江口所见,明末清初,屈大均,微霜生暖雪生寒，鱼爱新泉上钓竿。渔父挂帆二水去，白头人作鹭莺看。
席上谈及罗浮神蝶有赋 其一,明末清初,屈大均,蝴蝶元生蝴蝶洞，仙胎不必鲍姑衣。天教凤子如箕大，不向梅花岭外飞。
席上谈及罗浮神蝶有赋 其二,明末清初,屈大均,五色文章亦羽毛，仙灵变化在金膏。雌雄却笑蒙庄客，栩栩空教梦寐劳。
广州竹枝词 其一,明末清初,屈大均,边人带得冷南来，今岁梅花春始开。白头老人不识雪，惊看白满越王台。
广州竹枝词 其二,明末清初,屈大均,日食槟榔口不空，南人口让北人红。灰多叶少如相等，管取胭脂个个同。
广州竹枝词 其三,明末清初,屈大均,佛桑亦是扶桑花，朵朵烧云如海霞。日向蛮娘髻边出，人人插得一枝斜。
广州竹枝词 其四,明末清初,屈大均,洋船争得是官商，十字门开向二洋。五丝八丝广缎好，银钱堆满十三行。
广州竹枝词 其五,明末清初,屈大均,十字钱多是大官，官兵枉向澳门盘。东西洋货先呈样，白黑番奴拥白丹。
广州竹枝词 其六,明末清初,屈大均,女葛无多况女香，纷纷香尉在炎方。归舟莫过沉香浦，风雨难留一片黄。
广州竹枝词 其七,明末清初,屈大均,好笋是人家里竹，好藕是人家里莲。好崽是人家女婿，鸳鸯各自一双眠。
题烟波垂钓图,明末清初,屈大均,鸳鸯湖水连长水，渔父而今有一人。白白鲈鱼人不识，芦花多处日相亲。
龟峰白云 其一,明末清初,屈大均,离离宿草几经春，万里相寻珠海滨。母子繇来如水月，黄泉重见不关人。
龟峰白云 其二,明末清初,屈大均,东望辽阳泪并流，翩翩归鹤向浮丘。白云终古随魂气，飞作天南一片秋。
题东来紫气图,明末清初,屈大均,华阴尚有青牛树，树亦犹龙似老人。紫气氤氲在枝叶，持来为尔五千春。
咏马伏波 其一,明末清初,屈大均,将军南涉武溪深，双植金标镇象林。铜鼓铸成奇马式，汉皇留在馺娑阴。
咏马伏波 其二,明末清初,屈大均,麋冷双女自为王，锦绣旌旗海上张。一自伏波亲讨伐，日南长作汉封疆。
咏马伏波 其三,明末清初,屈大均,飞鸢站站堕炎云，薏苡加餐莅政勤。骆越至今遵约束，岁时频祀马将军。
见初月有怀 其一,明末清初,屈大均,娟娟初出绛河滨，只见蛾眉不见人。欲寄清光与卿去，风吹不肯落西秦。
见初月有怀 其二,明末清初,屈大均,一半晴光一半阴，相看只在碧天心。盈盈最恨明河水，长为牵牛织女深。
赠东莞叶君,明末清初,屈大均,千亩香林在莞中，君家正是密香丛。罗浮四百铜垆器，一气双烟睡处通。
素馨斜,明末清初,屈大均,花田旧是内人斜，南汉风流此一家。千载香销珠海上，春魂犹作素馨花。
题西宁张邑侯山响亭 其一,明末清初,屈大均,官舍苍苍万叠山，琴声半落瀑泉间。春风只自弦中出，吹得桃花去复还。
题西宁张邑侯山响亭 其二,明末清初,屈大均,拄笏朝朝见翠屏，瑶琴色映数峰青。陶公自有无弦者，写出元音满讼庭。
贫居口占 其一,明末清初,屈大均,乞食长生一木瓢，香粳为粥手亲调。八旬堂上老莱母，盐豉加餐暮复朝。
贫居口占 其二,明末清初,屈大均,膝下黄头历齿多，休惭儿子且高歌。七旬始得完婚嫁，五岳其如欲往何。
贫居口占 其三,明末清初,屈大均,彫胡饭共露葵香，白发清斋苦北堂。疏磬泠泠花架下，春来强健佛声长。
贫居口占 其四,明末清初,屈大均,瓶中粒粒砚田来，云子香流齿颊开。世上尽多仁者粟，陶潜未有叩门才。
贫居口占 其五,明末清初,屈大均,七龄黄口谢家儿，解爱葩经绝妙辞。初读未终三百五，频将比兴问经师。
题画竹卷,明末清初,屈大均,谁写枝枝竹影长，墨花飞处即潇湘。琅玕不必栽千亩，自有清阴满石床。
翡翠,明末清初,屈大均,雌青雄赤是鱼师，日夕清波浴不迟。低处为巢因爱子，花工捕向月明时。
杜鹃,明末清初,屈大均,生作春鹃只苦啼，山山红染落花泥。天教怨鸟催人老，一夕星星白发齐。
题王给谏乌丝红袖图 其一,明末清初,屈大均,芙蓉无数水中开，化作鸳鸯七十来。争爱夕郎辞赋好，持笺一一向琴台。
题王给谏乌丝红袖图 其二,明末清初,屈大均,太华仙人鲁女生，三千玉女不知名。何如少华黄门客，解和诗篇有丽英。
题王给谏乌丝红袖图 其三,明末清初,屈大均,西从西岳至罗浮，诗满天边二石楼。五色仙禽多狡狯，麻姑教向使君求。
题王给谏乌丝红袖图 其四,明末清初,屈大均,斑骓携得素馨花，陆贾风流映汉家。一片罗阳歌舞石，看君飞满笔端霞。
题五诗人图,明末清初,屈大均,诗人复有五君贤，渭北江东啸咏传。一片丹青争画出，风流谁复羡凌烟。
题画 其一,明末清初,屈大均,松树横斜似酒龙，不须奇石已成峰。朝来墨气淋漓甚，写出秦时烟雨容。
题画 其二,明末清初,屈大均,玉井移将入画图，芙蓉十丈世间无。三花直与三峰似，开向仙人白玉壶。
题寒江钓雪图,明末清初,屈大均,雨雪江中一钓竿，天生渔父不知寒。蓑衣白尽无人识，都作双双白鹭看。
观彭子与苏子别有作 其一,明末清初,屈大均,珠水今春柳叶迟，因君不忍吐长丝。将归一曲尊前唱，黄鸟无声为别离。
观彭子与苏子别有作 其二,明末清初,屈大均,山木歌残不自持，情深重使越人悲。天南自此多连理，细叶榕阴满水湄。
舟自康州东下作 其一,明末清初,屈大均,大湘未尽小湘来，两岸青山向峡开。直到羚羊江始放，西江倒捲北江回。
舟自康州东下作 其二,明末清初,屈大均,羚羊一口雨中开，潮截牂牁水倒回。四月鱼花犹绝少，祗因西水未曾来。
舟自康州东下作 其三,明末清初,屈大均,黄鱼不取取嘉鱼，举网频乘细雨馀。一夕锦江新水长，双帆未肯返扶胥。
绛桃,明末清初,屈大均,露井桃花似玉妃，东皇频使著绯衣。晴开朵朵如杯大，醉杀朝阳露未晞。
题扁舟图,明末清初,屈大均,孤帆一片没浮云，可惜舟中只有君。相送夷光五湖去，风流谁似白鸥群。
吴江曲 其一,明末清初,屈大均,吴江风味胜姑苏，玉鲙金莲世所无。桥北三腮休道美，桥南更有四腮鲈。
吴江曲 其二,明末清初,屈大均,鸭嘴船轻去不迟，吴儿十岁作舟师。舵楼有女歌相接，唱罢杨枝又竹枝。
吴江曲 其三,明末清初,屈大均,莺脰银鱼细似丝，紫须秋蟹饱霜时。鲈鱼肉紧堪为腊，绝胜吴淞人不知。
吴江曲 其四,明末清初,屈大均,尖头船子荡田边，莼线秋来处处牵。更向越来溪畔去，吴娘鸡豆点茶鲜。
题阳春白水之山,明末清初,屈大均,匡庐三叠挂虹梁，复有黄山九叠长。争似春州十三叠，交飞白水一天凉。
掩扉,明末清初,屈大均,半掩山扉及昼长，登高不赴小重阳。三真六草教儿女，写尽秋林叶叶霜。
覆额,明末清初,屈大均,覆额兰云渐欲长，未簪花朵髻先香。芙蓉结子何须早，且为佳人一拒霜。
题画红梅,明末清初,屈大均,姑射仙人处子同，玉颜偏爱老来红。微酡绝与红梅似，雪染胭脂两颊中。
题画梅赠同庚刘叟,明末清初,屈大均,仙种分从太古天，岁寒松树与同年。白头不管如冰雪，自有春光绝代妍。
东向,明末清初,屈大均,东向金陵荡画桡，愁心不逐暮烟消。多情最似江南柳，尽是依依为六朝。
断肠,明末清初,屈大均,断肠无计更留欢，凤去罗帷香未残。昼下空帘愁脉脉，祗应花作美人看。
春水,明末清初,屈大均,春来新水满炎洲，步步鱼花载满舟。天半羚羊悬一口，西江吞吐北江流。
仲秋五日客端州承太守王公招同诸公游七星岩分赋得秋字 其一,明末清初,屈大均,芙蓉一朵一丹丘，紫翠长含一片秋。太守殷勤是山水，闲同上客弄轻鸥。
仲秋五日客端州承太守王公招同诸公游七星岩分赋得秋字 其二,明末清初,屈大均,翩翩白鹿夹车游，自得神君岁有秋。谢眺最宜山水郡，金波丽句照炎洲。
仲秋五日客端州承太守王公招同诸公游七星岩分赋得秋字 其三,明末清初,屈大均,中湖山作七螺浮，势截牂牁上下流。石笋中通多地道，东西穿出大龙湫。
仲秋五日客端州承太守王公招同诸公游七星岩分赋得秋字 其四,明末清初,屈大均,天光日与水沉浮，清绝湖风不待秋。吹尽七峰珠斗影，白云不使镜中留。
仲秋五日客端州承太守王公招同诸公游七星岩分赋得秋字 其五,明末清初,屈大均,礼加徐孺动南州，政暇还同烟水游。鸾鹤只知能啸咏，一声寒作碧天秋。
送麦子之松江 其一,明末清初,屈大均,闻道鲈鱼三泖多，季鹰秋兴在烟波。君行更尽吴淞酒，身后浮名奈尔何。
送麦子之松江 其二,明末清初,屈大均,风吹不散落花愁，泪共三江江水流。一代红颜是知己，为予多谢月珠楼。
送麦子之松江 其三,明末清初,屈大均,明到红梅古驿边，停车且傍酒家眠。酒星天上应无酒，不若人间作酒泉。
示秀容 其一,明末清初,屈大均,昔年曾过秀容楼，楼上佳人挽紫骝。今夕秀容来入座，昭君一曲泪还流。
示秀容 其二,明末清初,屈大均,蒌叶结成双蛱蝶，槟榔一瓣在中央。殷勤赠与青莲客，入口甜如玉女浆。
席上赠叶仙,明末清初,屈大均,吹人无那素馨风，更送桃花上脸红。但得佳人称太白，不辞沉醉月明中。
湛烈女哀词 其一,明末清初,屈大均,雾隐芙蓉未见莲，为欢贞介结缡前。频同雒女沉罗袜，不使蕃兵拾翠钿。
湛烈女哀词 其二,明末清初,屈大均,妾被惊风断兔丝，君看明月忆蛾眉。泰山不弃孤生竹，犹把枯枝种玉墀。
湛烈女哀词 其三,明末清初,屈大均,春魂化蝶恨难消，谁使韩凭放大招。赖得蹇修明礼义，女萝虽死附松条。
湛烈女哀词 其四,明末清初,屈大均,不藉少翁归夜月，不随神女出朝云。明诗习礼阴阳隔，欲报琼瑶故见君。
四关烈妇诗 其一,明末清初,屈大均,侬有青莲不独枝，太阿难断藕中丝。缠绵竟入洪炉里，一气凌霞无尽时。
四关烈妇诗 其二,明末清初,屈大均,丹心一点在兰膏，生得芙蕖并蒂牢。光采流连欺皎月，夜台相与乐衾帱。
四关烈妇诗 其三,明末清初,屈大均,浮萍无水复何依，绝代芙蓉露易晞。哭向黄泉同穴去，恩情不减华山畿。
四关烈妇诗 其四,明末清初,屈大均,采得明珠可报君，便归泉下逐鸯群。长歌直入桐柑里，一片哀心彻白云。
四关烈妇诗 其五,明末清初,屈大均,天生意气在鸳鸯，锦翼那忧朔骑伤。一笑春风过白刃，不将颜色媚名王。
四关烈妇诗 其六,明末清初,屈大均,白杨利刃挟娥亲，奋欲诛雠不顾身。生母不能空死母，哭声应解动黄巾。
梁烈妇 其一,明末清初,屈大均,流黄织罢泪双流，笳鼓南来咽暮秋。梁氏自来多意气，为君还堕绿珠楼。
梁烈妇 其二,明末清初,屈大均,乌鹊分飞一曲终，青陵台上信陵通。妾心自有扶桑日，杲杲光生大雨中。
黄烈女 其一,明末清初,屈大均,芙蓉本是拒霜花，烨烨红妆带日华。强暴一朝来感帨，遂令贞玉委尘沙。
黄烈女 其二,明末清初,屈大均,曾从越女学干将，电击星驰巧异常。力尽佳人惟一死，血花开作杜鹃香。
某君年七十馀纳双妾赋以赠之 其一,明末清初,屈大均,长生有术在香闺，方朔年年取小妻。白可鸳鸯成七十，莫教莲叶有东西。
某君年七十馀纳双妾赋以赠之 其二,明末清初,屈大均,张苍饮乳不曾迎，白首偏多素女师。一曲同摊双唱处，桃花红映古松姿。
某君年七十馀纳双妾赋以赠之 其三,明末清初,屈大均,白头偏解爱芙蓉，两两鹓雏夹老龙。最似罗浮双玉女，钥朝青傍老人峰。
送林木文还嘉兴 其一,明末清初,屈大均,鸳鸯湖水连长水，宝带还如锦带长。玉乳秋梨应已熟，君归多摘带清霜。
送林木文还嘉兴 其二,明末清初,屈大均,野田黄雀及秋肥，稻蟹衔霜亦不稀。一棹镜香亭子外，白鸥惊见故人飞。
过定思族翁斫鲙作 其一,明末清初,屈大均,水出鲜鳞作鲙宜，蛮姜蜜酒沃红肌。相遇一味鱼生足，不必重为鸡黍期。
过定思族翁斫鲙作 其二,明末清初,屈大均,鲙成双蝶食如流，冬至鱼生绝胜秋。明岁方塘思佃取，养鱼经向范公求。
长思 其一,明末清初,屈大均,压酒长思镇朔楼，钿筝低按小云州。樽前乱落鹅毛雪，半为天寒驻紫骝。
长思 其二,明末清初,屈大均,小猎长思雁代西，双穿紫兔在花泥。月斜不返胭脂马，共枕琵琶毳帐低。
长思 其三,明末清初,屈大均,歇马长思金粟城，索郎甜美月中倾。荒鸡不解留人客，行到黄河天未明。
果市 其一,明末清初,屈大均,冬仲山城果市齐，香圞朱橘压林低。无钱亦得柑头饱，赌核赢来贱似泥。
果市 其二,明末清初,屈大均,橘柚团团拂手长，玉盘堆满一冬香。苞珍最是炎方盛，不独枝圆作果箱。
南粤闺辞,明末清初,屈大均,香貂双覆锦衾齐，雨洒船窗梦戍西。潮水未曾生夜半，长鸣恨杀九真鸡。
弄雏轩作 其一,明末清初,屈大均,左有香东右墨西，鸳鸯对对锦毛齐。白头乌母将乌子，百岁欢娱在玉闺。
弄雏轩作 其二,明末清初,屈大均,蛾眉遇眼不嫌长，多食梅花语笑香。云影太高宫髻样，月华全映墨花裳。
弄雏轩作 其三,明末清初,屈大均,鸟渐多声到画檐，更馀蝴蝶细穿帘。晴催稚子开黄卷，暖课闺人写素缣。
春水,明末清初,屈大均,春水诸鱼啸子时，西江步步有渔师。雨多榕叶溪流塞，细拨文涟下钓丝。
有赠,明末清初,屈大均,频将摺扇索诗篇，王逸多惭白练笺。知己谁如萧颖士，有人高出士夫前。
槿一花红白二色,明末清初,屈大均,荣落须臾亦弄姿，白中一朵半胭脂。佳名爱老风流甚，清露花翁浣莫迟。
丈菊,明末清初,屈大均,挺出东篱丈许长，越人争道女华王。霜英未易枝头掇，一一高含岁晏香。
咏金陵曲中遗事 其一,明末清初,屈大均,国初南院首皇州，官妓居连十四楼。手帕结成多姊妹，春盘笑为赏灯留。
咏金陵曲中遗事 其二,明末清初,屈大均,诏出金钱每赐酺，簪缨一一赴当垆。轻烟淡粉楼偏闹，占尽莺花绝代无。
咏金陵曲中遗事 其三,明末清初,屈大均,秦淮灯接凤凰台，胜会相将盒子开。未暮私将帘半捲，外人知道所欢来。
咏金陵曲中遗事 其四,明末清初,屈大均,曲中女士爱藏书，寇四牙签尽不如。今瘦古肥争学帖，手抄还向晚妆馀。
春草,明末清初,屈大均,龙消香粉郁金油，掠鬓光同素面流。春草自来偏善舞，弓腰贴地解人愁。
染衣,明末清初,屈大均,水沈煎水染衣裙，生长香林饱众芬。东莞女儿香角好，笑他黄熟不堪焚。
赠梦娃,明末清初,屈大均,人从西子始称娃，再见娃嬴美可怀。梦里苕华光照室，英雄事业堕裙钗。
薄妆词 其一,明末清初,屈大均,两颊初成酒晕时，桃花妆浅稍调脂。卿卿欲识春山好，五岳三峰尽在眉。
薄妆词 其二,明末清初,屈大均,却月横烟十样眉，唐时尚阔有谁知。从郎索取生花笔，小按图经胜画师。
示女明洙 其一,明末清初,屈大均,小本家传女四书，可能笺注若华如。平生列女吾多传，要汝聪明记有馀。
示女明洙 其二,明末清初,屈大均,班姬女诫马伦分，舂汲还乡学少君。汝亦汉儒南郡女，布裳椎髻扇清芬。
寒塘曲,明末清初,屈大均,共照寒塘秋潋滟，波心恨杀芙蓉占。生憎郎爱水中人，笑与芙蓉看不厌。
金凫曲,明末清初,屈大均,雨声滴遍曲栏杆，灯灺香消梦未安。帐底金凫谁得似，无情偏暖有情寒。
春山,明末清初,屈大均,春山只在翠眉间，休向云门镜水攀。鬓影吹人香不已，羡他蝴蝶逐风还。
秀州曲 其一,明末清初,屈大均,宝带长连锦带长，两条长水总牵肠。燕梢船上轻摇橹，不采侬莲到镜香。
秀州曲 其二,明末清初,屈大均,燕来春笋似纤纤，细拨银筝向酒帘。一唱杨花人尽醉，阿侬情比月波甜。
秀州曲 其三,明末清初,屈大均,玉乳新梨软瓠犀，甜输朱橘洞庭西。秋来下酒宜黄雀，挟弹梅花何处溪。
知道 其一,明末清初,屈大均,知道杨花爱作萍，故将飞絮搅空冥。依依却是无情甚，折尽枝条勿使青。
知道 其二,明末清初,屈大均,风花欲去向谁边，化作香泥色尚鲜。最是东君无力甚，难留一片画栏前。
木棉 其一,明末清初,屈大均,春暖春寒二月天，祝融祠畔冶游偏。木棉花老频飘絮，如雪纷纷坠锦鞯。
木棉 其二,明末清初,屈大均,朵朵开残口有绵，雪花飞满女郎前。织成白緤温柔甚，持与兰房作褥眠。
木棉 其三,明末清初,屈大均,朵大堪持作酒杯，纷纷小凤药中胎。猩红染尽春毛羽，又向山丹树里来。
山丹,明末清初,屈大均,处处珊瑚竞作丛，珊瑚不产海波中。无人识是珊瑚树，道是山丹与赩桐。
焚香曲七首 其一,明末清初,屈大均,郎如朱火妾青烟，一气氛氲出玉煎。沉脑成灰应不惜，祗图香在梦魂边。
焚香曲七首 其二,明末清初,屈大均,节为沉水花鸡舌，两种香含心字深。多谢博山垆器好，双烟不断至于今。
焚香曲七首 其三,明末清初,屈大均,烟积兰房郁作云，积雪成雨湿罗衾。无烦百宝兼千和，香在佳人一片心。
焚香曲七首 其四,明末清初,屈大均,香夺琼南第一林，成栈不必待成沉。侬如熟结郎生结，一片芬馨直透心。
焚香曲七首 其五,明末清初,屈大均,血格生煎胜降真，却嫌沉速味多辛。女儿香角尤恬静，非雾非烟一缕春。
焚香曲七首 其六,明末清初,屈大均,鸳鸯喷出篆烟来，细逐游丝转镜台。袅袅香魂微有影，不教兰麝即成灰。
焚香曲七首 其七,明末清初,屈大均,辟邪凫藻两炉轻，被底香毬更有情。展转不离君玉体，房风遗制铸初成。
越台新柳 其一,明末清初,屈大均,新年柳叶已争开，绝似江南二月来。自是炎方天易暖，春光先到越王台。
越台新柳 其二,明末清初,屈大均,濯濯风枝半作阴，新条不遣旧条侵。自来珠海多春色，垂柳垂杨亦系心。
越台新柳 其三,明末清初,屈大均,百尺丝阴拂荔矶，吹绵未共木棉飞。玉山香浦攀枝外，新绿轻轻染翠微。
越台新柳 其四,明末清初,屈大均,未作鹅黄绿尚轻，垂丝一半拂春城。风流绝似灵和殿，不待条长已有情。
越台新柳 其五,明末清初,屈大均,流乱轻丝不自持，依依最是嫩条时。春来几日犹无力，叶叶吹开未作眉。
越台新柳 其六,明末清初,屈大均,掩映花田乍散风，几株抽翠已连空。行人莫向朝台折，留问班枝二月红。
越台新柳 其七,明末清初,屈大均,垂柳炎州自昔稀，几家新种未成围。江南江北无人处，黄鸟枝间正乱飞。
越台新柳 其八,明末清初,屈大均,舞杀东风绝可怜，思同人柳只多眠。汉宫一树风花乱，吹落昌华旧苑边。
越台新柳 其九,明末清初,屈大均,同心同折一枝回，丝缕因风结复开。已苦春愁如雪乱，莫教花絮更飞来。
越台新柳 其十,明末清初,屈大均,家住金陵复得无，白门杨柳可藏乌。汉宫眉黛三千绿，叶叶枝枝是画图。
杨枝,明末清初,屈大均,不唱杨枝唱竹枝，谁怜花泪碧离离。南梳北裹无心好，辜负春光绝丽时。
对瓶花作 其一,明末清初,屈大均,日插名花三两枝，瓶中开落梦先知。酒中时有荼蘼片，香赖闺人拾不迟。
对瓶花作 其二,明末清初,屈大均,十种花归一胆瓶，炉香不热有馀馨。鬟边未许人私戴，茉莉时分数朵青。
方塘,明末清初,屈大均,一丈方塘亦养鱼，水深不得种芙蕖。月光多作金波满，花影长含玉镜虚。
黄塘棹歌,明末清初,屈大均,一丈莲茎二丈花，枝枝高过钓鱼槎。莲花二丈穿莲叶，莲叶虽长不及花。
思乡水,明末清初,屈大均,水亦思乡向故山，人流不似水流还。人流若似思乡水，那有离愁在世间。
分水,明末清初,屈大均,罗浮主客一泉分，泉影天边似白云。汤沐东西双瀑布，仙人谁似子期君。
木棉 其一,明末清初,屈大均,西江最是木棉多，夹岸珊瑚十万柯。又似烛龙衔十日，照人天半玉颜酡。
木棉 其二,明末清初,屈大均,万朵随波似泛杯，浮沉又似水灯来。三江染尽桃花水，一道红泉划不开。
木棉 其三,明末清初,屈大均,木棉看与刺桐同，十丈花开接地红。朵朵中心含火凤，一春飞满祝融宫。
题沈君小影,明末清初,屈大均,形影陶公此亦真，羲皇以上更无人。科头不见三千丈，欲为君如漉酒巾。
咏李广 其一,明末清初,屈大均,铁骑横穿万马分，大黄亲解左贤军。汉家飞将多猿臂，射虎天山箭没云。
咏李广 其二,明末清初,屈大均,解鞍山下卧黄云，两翼从容百骑分。射杀匈奴白马将，生擒不少射雕群。
咏李广 其三,明末清初,屈大均,抱儿鞭马向南飞，射杀追车绝塞归。小队蓝田围猎罢，霸陵呵止不曾非。
咏苏武 其一,明末清初,屈大均,齧雪多年在寒沙，骆驼封上子卿家。牛羊多受阏氏赐，复有胡姬貌似花。
咏苏武 其二,明末清初,屈大均,咽尽旃毛及雪花，羝羊未乳敢思家。紫貂蔘实真天赐，不使丁年鬓已华。
咏苏武 其三,明末清初,屈大均,牛羊多谢少卿妻，于靬穹庐赐亦齐。白首不愁归汉晚，丹青写出未央西。
咏李陵 其一,明末清初,屈大均,鞮汗山前落日催，三千剑客委黄埃。汉家都尉单于婿，左右阏氏起舞来。
咏李陵 其二,明末清初,屈大均,战鼓无声夜半时，三军矢尽尺刀持。生降暂作裨王去，欲效曹柯汉不知。
咏李陵 其三,明末清初,屈大均,一别河梁绝域分，报恩无复汉将军。悲歌未断丁零至，泪洒龙沙万里云。
广州北郊作 其一,明末清初,屈大均,朝台秋草白茫茫，化作龙堆四十霜。鬼火不随风雨灭，光芒知是谷蠡王。
广州北郊作 其二,明末清初,屈大均,髑髅台畔几英雄，血作青燐四野中。鬼伯不惊魂魄毅，沙场往日共秦弓。
广州北郊作 其三,明末清初,屈大均,新开蒿里战场边，白草萋萋恨骨缠。烈士要离那有冢，伯鸾思葬素馨田。
广州北郊作 其四,明末清初,屈大均,五岭人头岭并高，名王猎火尽山毛。清明上巳争抛盏，十万蕃魂在白蒿。
广州北郊作 其五,明末清初,屈大均,纷纷羌妇上坟来，人哭声连鬼哭哀。木叶山中魂望久，青燐肯向四楼回。
广州北郊作 其六,明末清初,屈大均,截将山势白云回，双作丁灵得胜台。南塞可怜成北塞，牧羝谁在黑龙堆。
广州北郊作 其七,明末清初,屈大均,咫尺阴山接越台，夕阳吹角打围来。挥鞭乱渡韸韸水，驼背佳人满紫埃。
广州北郊作 其八,明末清初,屈大均,古道呼銮粤秀旁，牛羊气作野云黄。酪浆肉饭南边有，不记龙沙是故乡。
郎官湖,明末清初,屈大均,有幸郎官得谪仙，湖名长在汉江边。诗成鹦鹉过黄鹤，绝代才华祗自怜。
苏武墓 其一,明末清初,屈大均,古柏阴森绕夜台，枝枝只解向南开。麒麟阁上应图此，黛色参天雪窖来。
苏武墓 其二,明末清初,屈大均,苍苍不改岁寒姿，绝似天山齧雪时。墓左株株皆祭酒，行人再拜不曾迟。
蟹眼泉 其一,明末清初,屈大均,佳泉蟹眼最知名，沙底冰寒映月明。活火烹宜林岕好，千瓶汲取遍佗城。
蟹眼泉 其二,明末清初,屈大均,蟹眼双瓶只十钱，挑来大北白云边。一城争饮因甘冽，不道仙羊有别天。
舞草 其一,明末清初,屈大均,大王楚歌歌莫哀，为妾楚舞一徘徊。舞影千年为舞草，报君意气向春开。
舞草 其二,明末清初,屈大均,血作杜鹃花已红，魂为舞草更摇风。美人骓马平生物，一笑天亡起帐中。
黄花 其一,明末清初,屈大均,黄花十月似丹枫，岭外无霜亦变红。安得醇醪朝夕有，玉颜酡好与君同。
黄花 其二,明末清初,屈大均,贫家但有菊花妍，儿女金钱与玉钱。插满髻鬟兼作食，香含朵朵露华鲜。
辽东曲 其一,明末清初,屈大均,不待秋深雪满衣，霜前一日雁南飞。边人争探青貂穴，妇女天寒亦打围。
辽东曲 其二,明末清初,屈大均,悽惶岭外即辽西，双角山连紫翠低。一代金汤山海在，无人关口更封泥。
辽东曲 其三,明末清初,屈大均,武宁功烈在渝关，东锁秦城万里山。姜女祠前秋色暝，石人犹望藁砧还。
樽前 其一,明末清初,屈大均,樽前那得不清狂，白首无归只醉乡。岁月尽从荒宴过，岂知人世有羲皇。
樽前 其二,明末清初,屈大均,掌中朝夕白椰杯，杯有黄花及早梅。酒尽不令高卧得，开门每望白衣来。
樽前 其三,明末清初,屈大均,一钱羞涩浣花翁，处处金杯接未工。竹叶已倾瓢弃久，更无司业似苏公。
乞顾生写真 其一,明末清初,屈大均,两世名家作画师，黄荃父子及徐熙。太仓顾氏今神妙，待诏金门有虎儿。
乞顾生写真 其二,明末清初,屈大均,三十重过好写真，不愁朱渐夺精神。尽君七尺吴淞绢，画取离骚一后身。
乞顾生写真 其三,明末清初,屈大均,岩泉置我未为非，更写婵娟伴少微。吴氏当风高士带，曹家出水美人衣。
乞顾生写真 其四,明末清初,屈大均,春蚕乞吐笔端丝，焦墨痕中布色迟。又作吴装缣素上，维摩天女两花枝。
乞顾生写真 其五,明末清初,屈大均,飞白轻云益有神，颊毫添取逼天真。长教居士传金粟，益使裴公作玉人。
乞顾生写真 其六,明末清初,屈大均,移入神气一毫端，汉有狂奴在素纨。异日桐江来物色，羊裘好与故人看。
赠友人制砚,明末清初,屈大均,凤池研瓦墨成螺，书画皆圆晋法多。爱尔米家新制好，水岩真紫胜洮河。
题英上墨竹,明末清初,屈大均,疏放枝枝意有馀，纵横下笔似颠书。风吹舞影生绡落，无数筼筜势不如。
题林氏画册 其一,明末清初,屈大均,边鸾雀子赵昌花，一点丹青尽物华。更有滕王蝴蝶好，采春纷向写生家。
题林氏画册 其二,明末清初,屈大均,花总如生白不知，黄筌神妙让徐熙。绝怜点染惟丹粉，没骨图成多折枝。
题林氏画册 其三,明末清初,屈大均,轻轻研吮即成春，物态氤氲总逼真。落墨图成徐渲染，胜他晕淡少风神。
题林氏画册 其四,明末清初,屈大均,折枝一抹态横斜，随意纤秾乱点花。更取陈常飞白笔，参差树石写昌华。
题林氏画册 其五,明末清初,屈大均,徐家花竹与禽鱼，士女江南尽不如。野逸绝胜黄富贵，曲眉丰脸六朝馀。
绯桃碧桃秋开承黄丈折赠二枝诗以答之,明末清初,屈大均,朵朵秋光照角巾，桃开多为白头人。红绯白碧持相媚，不使黄花不见春。
子规,明末清初,屈大均,山茶花落子规啼，呜咽春当谢女闺。豹汝无情教客去，竹枝驱向锦城西。
顾生以画朱竹见贻口占答之 其一,明末清初,屈大均,朱竹胜于墨竹多，人言竹醉亦颜酡。筼筜忽与枫林似，叶叶红如霜染何。
顾生以画朱竹见贻口占答之 其二,明末清初,屈大均,太赤枝枝似彼姝，琅玕欲报玉盘无。新词可当襜褕否，更乞徐熙没骨图。
听陈生松言琴 其一,明末清初,屈大均,琴声绝似松言语，君把松声尽入琴。天籁最多惟五鬣，微风亦复响萧森。
听陈生松言琴 其二,明末清初,屈大均,家贫亦有数瑶琴，儿女能知山水音。况有松声来万壑，何人不道似空林。
黄村,明末清初,屈大均,黄村十里接朱村，尽种梅花作果园。花发纷纷来翠羽，啾嘈日与美人言。
频果乾 其一,明末清初,屈大均,京师频果与花红，作脯南来笑土风。不问花红问频果，鲜时香味可相同。
频果乾 其二,明末清初,屈大均,频果甜于沙果多，相思原不是频婆。乾来说是林檎脯，越客传看咥笑多。
频果乾 其三,明末清初,屈大均,上林频果最称珍，夏熟樱桃共荐新。作脯不教南客识，玉盘争取更贻人。
将上惠阳舟中望罗浮即事呈王太守 其一,明末清初,屈大均,疍家无数石湾前，欲买三篷恨少钱。扁水航船鱼蟹客，殷勤分得一舱眠。
将上惠阳舟中望罗浮即事呈王太守 其二,明末清初,屈大均,江水冬来细作渠，绝愁乾到宝潭墟。四更上缆乘寒月，行到天明十里馀。
将上惠阳舟中望罗浮即事呈王太守 其三,明末清初,屈大均,江边罗浮上惠阳，绝胜九面见衡湘。半天空翠如阴雨，一路秋光出夕阳。
将上惠阳舟中望罗浮即事呈王太守 其四,明末清初,屈大均,东江曲曲向西流，浅水平沙处处洲。枉挂蒲帆风未便，罗浮三日似黄牛。
将上惠阳舟中望罗浮即事呈王太守 其五,明末清初,屈大均,广州下不见罗浮，不见罗浮上惠州。广惠中间峰四百，与君分取入书楼。
将上惠阳舟中望罗浮即事呈王太守 其六,明末清初,屈大均,牵上榕城水渐高，葫芦山截苦波涛。冬乾不满二三尺，撑折弯弯无数篙。
将上惠阳舟中望罗浮即事呈王太守 其七,明末清初,屈大均,招手终年倚郡楼，丰湖一到解离愁。山如浮碇连双岳，江似鹅城合一流。
将上惠阳舟中望罗浮即事呈王太守 其八,明末清初,屈大均,罗浮敌体似夫妻，离合时时影不齐。瀑水中分烟雨外，浮东忽似在罗西。
将上惠阳舟中望罗浮即事呈王太守 其九,明末清初,屈大均,生憎四百玉芙蓉，朵朵欺人冰雪容。玉女峰娟吾不爱，白头只爱老人峰。
将上惠阳舟中望罗浮即事呈王太守 其十,明末清初,屈大均,一日罗浮属使君，洞天开辟即功勋。定知白玉仙师阁，朝夕名香要我焚。
将上惠阳舟中望罗浮即事呈王太守 其十一,明末清初,屈大均,白头家有鲍姑存，更喜苏耽子又孙。欲共市门梅氏女，梅花多种复成村。
将上惠阳舟中望罗浮即事呈王太守 其十二,明末清初,屈大均,使君诗作万松涛，喷薄罗浮雨势高。九十九条成瀑布，随风欲剪一并刀。
将上惠阳舟中望罗浮即事呈王太守 其十三,明末清初,屈大均,飞云顶路使君开，子日亭临见日台。东岱日观那有此，曜灵先为曜真来。
胥江过玉镜台感赋 其一,明末清初,屈大均,忆共兰舟故里还，蛾眉画出是秦山。菱花已殉黄泉去，玉镜荒台忍重攀。
胥江过玉镜台感赋 其二,明末清初,屈大均,宝镜销沉二十年，画图空想旧婵娟。犹香叆叇瑶姬雨，已化霏微小玉烟。
青溪,明末清初,屈大均,小姑名字擅青溪，桃叶风流渡口迷。六代祗馀儿女事，不胜金粉景阳西。
七夕词 其一,明末清初,屈大均,天帝金钱货不还，二灵长隔绛河间。终年织锦成何用，泪洒支机石尽斑。
七夕词 其二,明末清初,屈大均,渐及斜阳渡恐迟，河边似见凤軿移。未教乌鹊迎仙佩，先遣蜘蛛送巧丝。
七夕词 其三,明末清初,屈大均,细犊朝朝耕紫烟，宫中未有馆甥年。应知帝亦怜儿女，不遣天孙去馌田。
七夕词 其四,明末清初,屈大均,何妨天妹耦耕来，隔水如闻机杼哀。饮尽银河应有日，牵牛不用月明回。
七夕词 其五,明末清初,屈大均,莫道人间有恨人，双星天上更酸辛。若教精卫填河汉，清浅而今已作尘。
七夕词 其六,明末清初,屈大均,相思相望老年华，一宿欢娱未有家。织女何殊双顾兔，牵牛亦是一匏瓜。
七夕词 其七,明末清初,屈大均,人间不复见神娥，岁岁佳期一度多。最是黄姑生命好，不须身自渡银河。
七夕词 其八,明末清初,屈大均,相逢早巳慰参商，此夕何劳玉漏长。绝胜月中垂两足，蟾蜍相与作鸳鸯。
题高生画,明末清初,屈大均,故人胸次满霞烟，画出云林与石田。爱杀桥西扶杖者，无人相与踏秋天。
戏示墨西 其一,明末清初,屈大均,方程古墨欲收齐，磨尽松烟苦墨西。有子殷勤将代汝，研池先与洗澄泥。
戏示墨西 其二,明末清初,屈大均,下笔休教风雨催，方圆尽把顶烟开。子安饮墨馀三斗，留与卿儿作赋来。
戏示墨西 其三,明末清初,屈大均,卿如子墨客卿来，胶漆相依更不开。汤沐欲封君即墨，五年功在读书台。
为陆氏姬人寄姊 其一,明末清初,屈大均,大姨家住木棉头，小姨相望荔支洲。荔枝有子酸且小，木棉花大如重楼。
为陆氏姬人寄姊 其二,明末清初,屈大均,荔支红让木棉红，荔支可食愁盘空。木棉有絮作緤布，天寒长禦搅霜风。
为陆氏姬人寄姊 其三,明末清初,屈大均,夫婿多才赋荔支，木棉不赋使侬悲。侬今欲代木棉乞，乞作双红绝妙辞。
为陆氏姬人寄姊 其四,明末清初,屈大均,木棉有花须作实，荔枝有实更成花。实红不似花红好，努力春深斗丽华。
口占送姬人之母 其一,明末清初,屈大均,而女归吾喜有孙，佳人秀实慰慈萱。阿婆不肯留相抱，黄口娇啼讵忍言。
口占送姬人之母 其二,明末清初,屈大均,公姥能来就女无，无儿休叹白头孤。殷勤得使甥孙大，与妇双双作孝乌。
新月 其一,明末清初,屈大均,娟娟绝爱似蛾眉，不道光开玉镜迟。蛾眉宛转有数夕，玉镜团圆是阙时。
新月 其二,明末清初,屈大均,皓魄初生色已妍，纤纤且勿两头圆。齐纨任尔如霜雪，团扇裁成即弃捐。
生日客韶阳作 其一,明末清初,屈大均,行年六十又三时，揽镜英州见秀眉。加我天教韶石似，一峰一岁即期颐。
生日客韶阳作 其二,明末清初,屈大均,一年一朵玉芙蓉，七十依然六十同。更待九年持赠我，一峰分作两三峰。
生日客韶阳作 其三,明末清初,屈大均,高堂百岁仗孙嵩，我要奇龄与母同。早学长生因奉养，白头膝下待还童。
生日客韶阳作 其四,明末清初,屈大均,老凤生雏雏白头，文章五色作兰羞。今朝出觅琅玕食，也抱啼乌反哺愁。
生日客韶阳作 其五,明末清初,屈大均,生近重阳令节时，菊花香送玉杯迟。先予一日怜桃叶，共命雌雄总画眉。
生日客韶阳作 其六,明末清初,屈大均,五日何妨九日同，天将令节属陶公。重阳且喜馀三日，莫采黄花尽一丛。
生日客韶阳作 其七,明末清初,屈大均,据鞍愁向武溪过，六十成翁笑伏波。矍铄吾今加一岁，未逢衣绛恨如何。
韶阳吊古 其一,明末清初,屈大均,战血依稀带雨新，黄昏白上尽青燐。将军间道无奇策，一败韶阳误汉人。
韶阳吊古 其二,明末清初,屈大均,泷西兵已过泷东，苦是阴城不易攻。兵法自来牵制好，偏师不解断南雄。
韶阳吊古 其三,明末清初,屈大均,啾啾鬼哭汉将军，安国头悬塞上云。更有终童能死节，魂留南越甚芳芬。
题小长芦图,明末清初,屈大均,长水牵人宝带长，还馀锦带系鸳鸯。月波酒好兼黄雀，父子为渔乐镜香。
送朱竹姹 其一,明末清初,屈大均,情同杨柳但依依，乍见那堪即送归。白首相知谁得似，梦魂从此更交飞。
送朱竹姹 其二,明末清初,屈大均,重来此地莫相违，各已浮生近古希。二十五年还待汝，白头未肯嫁斜晖。
口占为增城万寿寺老僧寿,明末清初,屈大均,春冈冈下古花宫，兰草房房种几丛。老衲亦餐云母否，何妨七十貌如童。
酒熟 其一,明末清初,屈大均,酒娘新出味如饴，儿女餔糟父啜醨。恨绝秋收红糯少，白衣无复到东篱。
酒熟 其二,明末清初,屈大均,空如玉乳甘难饫，不似香醪冽易醺。却爱烧春能爽口，一杯已觉暖氤氲。
椰浆,明末清初,屈大均,黄椰浆浊白椰清，味似漂醪饮亦酲。解渴炎天惟此物，殷勤劝客玉杯倾。
潇湘曲有寄,明末清初,屈大均,潇蓝湘碧总含清，两不分流最有情。任是潇南湘亦北，潆洄终向楚王城。
送人入京 其一,明末清初,屈大均,桑乾亦是小黄河，桥向芦沟踏雪过。马上锦裘青海客，呜呜吹叶和悲歌。
送人入京 其二,明末清初,屈大均,白山冰雪黑山云，水落辽河向塞分。更出渝关随射猎，海青看打鴐鹅群。
白莲池,明末清初,屈大均,池水含风满洞凉，麻姑旧种白莲香。笑他未有明星手，不得花开十丈长。
苦雨作 其一,明末清初,屈大均,百道飞泉作檐溜，绝疑三峡倒龙湫。哀猿为尔空肠断，泪逐潺湲日夜流。
苦雨作 其二,明末清初,屈大均,一春阴雨春无昼，晴暖何因见艳阳。亦有莺花在烟雾，风吹不作白头香。
苦雨作 其三,明末清初,屈大均,那知是雨是啼痕，沾洒衣衾冷断魂。泉下有亲寒正苦，岂知绵緤定奇温。
以事偶憩单家口占奉答 其一,明末清初,屈大均,五宿黄公酒瓮旁，氤氲曲蘖不胜香。主人相劝怜衰疾，姜桂含滋未忍尝。
以事偶憩单家口占奉答 其二,明末清初,屈大均,毁瘠哀予六十人，醇醪信美不沾唇。来因儿女非无故，慈孝多惭此一身。
屡得友朋书札感赋 其一,明末清初,屈大均,一谢交游故国回，寒喧不断素书来。杜陵虽有虚名好，沟壑何曾一救来。
屡得友朋书札感赋 其二,明末清初,屈大均,好是新安与武林，扶晨心似仲昭心。平生知己虽无数，二子聪明最赏音。
屡得友朋书札感赋 其三,明末清初,屈大均,最早知音是阮亭，青莲不得擅仙灵。九天咳唾纷珠玉，乱作飞泉下杳冥。
屡得友朋书札感赋 其四,明末清初,屈大均,名因锡鬯起词场，未出梅关人已香。遂使三闾长有后，美人香草满禺阳。
屡得友朋书札感赋 其五,明末清初,屈大均,慈溪魏子是钟期，大雅遗音独尔知。一自弹琴东市后，风流儒雅失吾师。
屡得友朋书札感赋 其六,明末清初,屈大均,西泠十字首驰黄，道我诗篇胜梦阳。古调新声俱第一，肩随不敢逐飞扬。
屡得友朋书札感赋 其七,明末清初,屈大均,筜谷同心复同调，平湖皋旭亦渊通。三吴竞学翁山派，领袖风流得两公。
屡得友朋书札感赋 其八,明末清初,屈大均,欲折弯弯射日弓，有人争欲作逢蒙。交游不向端人取，乘矢何繇得庾公。
屡得友朋书札感赋 其九,明末清初,屈大均,才名四十有馀年，老益饥寒万卷前。绝代文章多妒忌，自来人欲杀青莲。
屡得友朋书札感赋 其十,明末清初,屈大均,老岂争名向少年，未焚笔研已归田。能知白也诗无敌，除是开元一代贤。
长儿明洪十八岁生日口占示之 其一,明末清初,屈大均,二月三朝春未中，文昌生日汝相同。年今二九非初学，及早成章慰乃翁。
长儿明洪十八岁生日口占示之 其二,明末清初,屈大均,志学已多三岁矣，成童又过二年来。文章莫与而翁似，一代聪明要自开。
长儿明洪十八岁生日口占示之 其三,明末清初,屈大均,翁山山上八泉流，第一甘泉居上头。汝字甘泉冠诸弟，要从文简溯尼丘。
长儿明洪十八岁生日口占示之 其四,明末清初,屈大均,母难兹辰泪满衣，九龄失恃怆慈威。劬劳总赖诗书报，仁孝休令奉养违。
题朱君望云图,明末清初,屈大均,春鸟催归处处闻，乡心画出翠氤氲。江南山色无多少，总向邗沟作白云。
题刘君芦洲濯足图,明末清初,屈大均,岂意菰芦尚有人，微茫烟水未迷津。白头渔父偏知汝，一棹相将出白蘋。
新柳,明末清初,屈大均,鹅黄浅淡雪初消，拂水拖烟已万条。小得春风都解舞，憎他绝似阿蛮腰。
送声远往杭州 其一,明末清初,屈大均,此去江湖路渺茫，千金岂必不垂堂。渊冰自守诗人戒，况复庭闱在异乡。
送声远往杭州 其二,明末清初,屈大均,清浅秋光欲满轮，休贪明月向江滨。月明不似琼闺镜，中有蛾眉十道新。
送声远往杭州 其三,明末清初,屈大均,西子湖西返照明，南高峰雨北高晴。莼丝采共鲈鱼腊，归作高堂锦带羹。
送声远往杭州 其四,明末清初,屈大均,舟向孤山柳外堤，知从处士问幽栖。故人亦是林和靖，家有梅花作女妻。
送声远往杭州 其五,明末清初,屈大均,雨雪归来匹马劳，翩翩不是五陵豪。锦囊双压明驼重，诗句多于金错刀。
西蜀费锡璜数枉书来自称私淑弟子赋以答之 其一,明末清初,屈大均,诗歌岂敢作人师，私淑如君乃不疑。风雅只今谁丽则，不才多祖楚骚辞。
西蜀费锡璜数枉书来自称私淑弟子赋以答之 其二,明末清初,屈大均,古诗源向汉京寻，十九情同三百深。唱叹泠然清庙瑟，朱弦疏越有遗音。
西蜀费锡璜数枉书来自称私淑弟子赋以答之 其三,明末清初,屈大均,少陵家学本昭明，文选教儿最老成。君向八朝中取法，休裁伪体逐时名。
西蜀费锡璜数枉书来自称私淑弟子赋以答之 其四,明末清初,屈大均,开元大历十馀公，总在高才变化中。谁复光芒真万丈，谪仙犹让浣花翁。
九月望后梅已数花先黄菊而发喜赋,明末清初,屈大均,霜降初寒即吐花，不教黄菊擅陶家。篱边秋色兼春色，别作幽人一岁华。
秋夕作,明末清初,屈大均,不知萧瑟是秋声，落叶哀蝉总不平。更恨蕉林当户牖，教人魂梦不分明。
题画,明末清初,屈大均,老树横斜似酒龙，扶持须倩木芙蓉。凭君更泼兰香墨，多写含霜三醉容。
梦里 其一,明末清初,屈大均,梦里啼痕湿锦衾，断肠人作峡猿吟。香魂未肯成烟雾，只为恩情深又深。
梦里 其二,明末清初,屈大均,衾枕何曾间死生，梦魂夜夜甚分明。无穷属累惟儿女，呜咽邻鸡第几声。
梦里 其三,明末清初,屈大均,秋到宵深益有声，满林凉月助凄清。霜华一片催头白，断绝啼乌子母情。
送王观察之官蜀中二十四首 其一,明末清初,屈大均,蜀道盘回似上天，川南更在二峨边。使君观察劳旌节，南极牂牁是下川。
送王观察之官蜀中二十四首 其二,明末清初,屈大均,回首京华北斗边，庭闱近与紫宸连。簪缨未敢辞神武，真逸华阳待暮年。
送王观察之官蜀中二十四首 其三,明末清初,屈大均,旧事真人白紫清，传来仙诀自朱明。拂衣中岁谁能早，亲老空悬万里情。
送王观察之官蜀中二十四首 其四,明末清初,屈大均,荆门西溯即高唐，一路风流屈宋乡。更向秭归寻故宅，无穷骚些在斜阳。
送王观察之官蜀中二十四首 其五,明末清初,屈大均,十二巫峰似九疑，芙蓉朵朵斗仙姿。离骚弟子荒淫甚，神女无端入楚辞。
送王观察之官蜀中二十四首 其六,明末清初,屈大均,似有朱颜在镜中，香溪清与苦耶同。美人心逐天山草，万里青青到汉宫。
送王观察之官蜀中二十四首 其七,明末清初,屈大均,风叶萧森乱夕阳，啾啾何处一声长。三声未断过三峡，无数哀猿尽断肠。
送王观察之官蜀中二十四首 其八,明末清初,屈大均,五女何年化石来，巫山亦有望夫台。细腰多少春魂在，云雨虚无不作媒。
送王观察之官蜀中二十四首 其九,明末清初,屈大均,断肠花满峡门香，复有相思碧草长。哀怨一从生望帝，三巴都作杜鹃乡。
送王观察之官蜀中二十四首 其十,明末清初,屈大均,褒斜天遣五丁来，美女金牛天府开。沃野况兼天下险，安危重望武侯才。
送王观察之官蜀中二十四首 其十一,明末清初,屈大均,白帝城当赤甲开，东西江逐瀼溪回。阵图虚作常山势，汉贼天教两立来。
送王观察之官蜀中二十四首 其十二,明末清初,屈大均,惠陵看与灞陵同，烟雨春山玉殿空。长恨赤乌真国贼，子鹃多向永安宫。
送王观察之官蜀中二十四首 其十四,明末清初,屈大均,白菟楼开紫翠空，岷峨色与锦江同。文君濯锦相如制，万匹蒲桃在赋中。
送王观察之官蜀中二十四首 其十五,明末清初,屈大均,知浣溪花日几回，多情应数向琴台。锦江春色归辞赋，分取长卿绝丽来。
送王观察之官蜀中二十四首 其十六,明末清初,屈大均,花潭春水满郊坰，玉垒诸峰尽作屏。为有文君眉妩在，教人长望远山青。
送王观察之官蜀中二十四首 其十七,明末清初,屈大均,应知治行甚馨香，更有文华映绣裳。诗句尽教宾布织，流传半在竹枝娘。
送王观察之官蜀中二十四首 其十八,明末清初,屈大均,竹郎祠下竹公溪，水合三江到峡西。白黑诸蛮春报赛，巴渝曲为使君低。
送王观察之官蜀中二十四首 其十九,明末清初,屈大均,三峨相对白云边，复有青城大洞天。得似罗浮灵怪否，君行为访丈人仙。
送王观察之官蜀中二十四首 其二十,明末清初,屈大均,羚羊崄口满嘉鱼，丙穴人言美不如。君到沔阳春尽候，相思应遣一衔书。
送王观察之官蜀中二十四首 其二十一,明末清初,屈大均,蒙顶茶香胜海棠，桃枝笙滑似流黄。更从邛笮求灵杖，寄我过眉九节长。
送王观察之官蜀中二十四首 其二十二,明末清初,屈大均,山愁九折是邛崃，剑阁横云郁不开。控扼诸番南更险，羊肠出入九天来。
送王观察之官蜀中二十四首 其二十三,明末清初,屈大均,三年未恨入朝迟，亲为张酺满秀眉。阙下公卿纷上寿，郫筒春酒待酴醾。
送王观察之官蜀中二十四首 其二十四,明末清初,屈大均,藩屏伫作紫薇臣，更为天南抚越人。节钺华容重枉顾，为君披拂玉台巾。
山塘,明末清初,屈大均,江岸青青尽竹枝，木棉红染水云深。雨催西潦鱼苗出，争买魿浮与鲫沉。
望七星岩,明末清初,屈大均,石笋中空多白云，乳花飘处叶纷纷。芙蓉一一成员屋，七朵青苍天外分。
一林,明末清初,屈大均,一林秋色在贫家，红叶萧萧似落花。无数金钱在黄菊，欲持沽酒送年华。
上三峡谣,明末清初,屈大均,潮上飞来，一宿即回。飞来潮上，二禺皆响。
自英德下峡者先浈阳自清远上峡者先中宿歌曰,明末清初,屈大均,浈阳头，中宿尾，中央一峡香垆是。头中宿，尾浈阳，香垆一峡是中央。
英德滩谣,明末清初,屈大均,舟上龙头，一沉一浮。舟上鳖背，一进一退。
磨刀滩谣,明末清初,屈大均,石为刀，舟为砺。朝磨暮磨，人与之敝。舟石相磨，舟奈石何。
弹子矶谣 其一,明末清初,屈大均,一篙一尺，十篙一丈。不怕弹子矶，高高在天上。
弹子矶谣 其二,明末清初,屈大均,上水船，撑得铁墙穿。下水舟，摇得铁墙浮。
望夫操,明末清初,屈大均,望夫台，侬今化为石，郎且不须回。望夫山，侬虽化为石，犹自待郎还。
雷女织葛歌,明末清初,屈大均,雷女采葛，缉作黄丝。东家为绤，西家为絺。夫寒衣葛布，妇饥食葛乳。得钱虽则多，不足偿租赋。一日织一疋，十指徒苦辛。祗以肥商贾，无能养一身。
枫人歌,明末清初,屈大均,小雨枫人长一尺，大雨枫人长一丈。女巫取得沉水薰，一夕枫人有精爽。大妇持珠来，求子步迟回。小妇持钱至，问郎归尚未。
留人石诅祝辞,明末清初,屈大均,诅曰：留人石，莫留人。风吹石，化为尘。祝曰：留人石，既为尘。望夫石，复为人。
浮丘谣,明末清初,屈大均,浮丘叔，浮丘丈人同一目。撤豆成金人不知，肩上珊瑚担一束。
花燕谣,明末清初,屈大均,燕燕燕，飞入荷花寻不见。荷花落尽燕无依，归去犹衔红一片。明年花发莫东西，还向荷花深处栖。人间不似荷花好，莫使空梁有燕泥。
合欢词,明末清初,屈大均,郎种合欢花，侬种合欢菜。菜好为侬餐，花好为郎戴。天生菜与花，来作合欢配。合欢复合欢，花菜长相爱。
白蚬谣,明末清初,屈大均,南风起，落蚬子。生于雾，成于水。北风瘦，南风肥。厚至丈，取不稀。殷勤祭沙潬，莫使蚬子飞。
连州滩谣,明末清初,屈大均,五里一峡，十里一滩。水如箭激，石似弓弯。浈阳峡苦，湟水滩难。
食鱼谣,明末清初,屈大均,鲩鱼头，鲤鱼尾，鲢鱼之腹更甘旨。水魿土鲫，病人宜食。魿浮鲫沉，可以滋阴。黄白二花，味胜南嘉。寒鲚热鲈，既甘且腴。霜蟹雪螺，味不在多。
渔者歌 其一,明末清初,屈大均,取鱼大滥二滥，捕蟹三沙四沙。潮落不归村舍，月明同宿芦花。
渔者歌 其二,明末清初,屈大均,船公上樯望鱼，船姥下水牵网。满篮白饭黄花，换酒洲边相饷。
悲幽操,明末清初,屈大均,昊天嗟嗟兮，何今其盲。昼不见日兮，吾无以为光。夜不见月兮，吾无以为明。昊天嗟嗟兮，吾无日月之照临，将与鬼怪而争行。长跪兮扶桑，稽首兮东皇，愿将日兮出东方。有日兮自有月，太阴兮自随太阳。
割股操,明末清初,屈大均,为母刲股，母啖而甘，母则不苦。母啖不甘，儿将以肉为脯。儿肉幸鲜，儿心则腐。一死可救母兮，儿身以之。一脔之肉，儿安忍辞。
二妃操 其一 益阳王妃,明末清初,屈大均,为我殓王，送之北邙。誓将从汝，不惜新丧。王魂已归土，同穴终何补。利刃怀满身，欲切奴为脯。奴血何淋漓，痛楚莫予侮。自刭以报王，黄泉相鼓舞。
二妃操 其二 滋阳王妃,明末清初,屈大均,夫为王，妃是我。皎如霜，身可裸。何必衣与裳，礼义为包裹。天留一缕丝，以为绝命资。徒劳强暴守，蝉蜕不曾知。
三涌操,明末清初,屈大均,入水不肯沉，骂奴犹未毕。身轻乘文鱼，三跃江中出。佳人一赫怒，波涛为羡溢。髐箭虽纷纷，难损芝兰质。去为湘妃娣，魂烈知无匹。
三烈魂操 其一,明末清初,屈大均,彼绡者衣兮，水之不能濡，美人之血红如荼兮。彼衣者绡兮，火之不能爇，美人之心皎如雪兮。毋留我绡兮，吾魂与之而东飘兮。毋留我衣兮，吾魂与之而西飞兮。噫嘻烈兮，不自言之，而谁之知兮。
三烈魂操 其二 湛氏女,明末清初,屈大均,呜呼噫嘻，井之阴阴兮，美人以其魂嫁犹不沉兮。匪一日之沉兮，何以得君子百年之心兮。谢君之友兮，以礼而合幽明之瑟琴兮。
三烈魂操 其三 苏氏妇,明末清初,屈大均,击奴击奴，奴虽不死已碎颅，脑血可以溅吾夫。纤纤女手有霹雳，泰山难与秋毫敌。丈夫何必是荆轲，死为鬼雄随所击。
双刃操,明末清初,屈大均,吁嗟烈兮佳人，知义兮不知有身。手持喉兮再割，血洒地兮纷纷。血洒地兮纷纷，夜有光兮非青燐。鬼伯抱持兮叩天阍。
待舟操,明末清初,屈大均,月将落兮潮水平，舟不来兮伤予情。独立沙洲兮涕泪零，无人知兮惟流萤。水禽忽叫兮似人声，追者至兮天欲明，君岂忘兮不来迎。妾若还兮亦不生，挂榕枝兮心战栗，裙带断兮泥没膝。魂寻舟兮不见舟，魂见舟兮妾愿毕。舟迎魂兮更莫迟，波涛惊兮魂恐失。
黄鹄操 其一,明末清初,屈大均,黄鹄死，不留雏。母在荆江子在吴，魂来将子人黄垆。吁嗟乎，黄鹄尔何愚。留子与雄雄不孤，雄不孤兮尔魂长依吾。
黄鹄操 其二,明末清初,屈大均,前黄鹄兮不留女，后黄鹄兮不留子。同是婴孩未有知，泉台相伴徒为尔。女有魄兮子有魂，安得长随黄鹄身。吁嗟兮，黄鹄恐汝复为人。
后黄鹄操,明末清初,屈大均,黄鹄兮，汝本凤凰，毛羽丽兮多文章。慕高义兮不字，盛年处兮闺房。天作合兮咫尺，忽与予兮颉颃。初筮得兮归妹，予亦忧兮承筐。宜无实兮有实，果生子兮月望。甫三龄兮恃失，大母育兮无伤。于尔甘兮一味，食必同兮膏芗。梦当门兮桂树，子硕大兮珠光。以嘉名兮锡汝，将见德兮芬芳。幸黄鹄兮遗汝，命已胜兮华姜。岁殷勤兮祭祀，将邀福兮泉壤。魂有知兮成立，魂无知兮夭殇。呜呼兮黄鹄，有子兮汝犹不没，无子兮今汝其亡。呜呼，有子无子兮，维予其皆不能忘。
三黄鹄堂操,明末清初,屈大均,老黄鹄兮太姑与姑，年皆耋兮无子与娱。少黄鹄兮年始雏，未成妇兮代子为乌。乌朝反哺兮堂上，暮滴酒兮黄垆。老黄鹄兮不幸，两早寡兮无夫。赖少黄鹄兮以未亡命，寄手瓜兮织素为餔。噫吁嘻，门以内兮黄鹄，乃有三兮何辜。皇天兮仁物，何黄鹄兮偏孤。
光福山中鼓琴为曾仲子作操,明末清初,屈大均,上岂无天，非君之天兮。下岂无地，非君之地兮。君之天兮在山之中，金庭兮玉柱，日月兮所通。君之地兮在水之内，笠泽兮具区，雷风兮所载。雷以生日，风以生月，君之心兮一日而盈一日而阙。月以成风，日以成雷，君之心兮一风而阖一雷而开。君今兮五十，功名兮汲汲。玉貌兮未衰，目犹兮点漆。天命兮当知，年光兮勿失。
结交操,明末清初,屈大均,吁嗟嗟，我之与子交兮，子如日兮月如我。未望兮而日在其右，既望兮而日在其左。左与右兮其皆溯日以为明，离日须臾兮月诚不可。日以月为其命兮，日得月而天下有水。月以日为性兮，月得日而天下有火。两相济兮以长生，与天地不堕。
四雏操,明末清初,屈大均,嗟四雏兮二男二女，咸婴孩兮无知，未委兮其虎与鼠。朝无食兮酸啼，数顾视兮筐筥。为廉士兮不仁，吾过高兮累汝。彼墨台之殉洁兮，亦薇英之独茹。岂妻孥而同饥兮，为西山之土苴。吁嗟乎，膏粱吾不知求兮，文绣吾不知与。徒著书兮满家，不能易兮一肥羜。既遭时兮不祥，分吾生兮终窭。熬文章兮为糜，是吾心兮所组。化呱呱兮为蠹鱼，饱六艺兮以孳乳。天下皆晦盲兮，吾多学兮焉补。欲号泣兮困穷，天地岂吾兮公姥。彼鸱鸮兮肆虐，将切鸾皇兮为脯。返岩穴兮深潜，与骨肉兮为土。已矣乎，孔雀爱其珠尾兮，山鸡惜其文羽。宁网罗之见罹兮，不忍濡夫微雨。
三叠泉操,明末清初,屈大均,我观泉兮，下不在渊，上不在天，中不在五老之峰兮大月之山。然则泉安在兮，盖在乎吾心之玄。玄为天之一兮，其生泉也，在于雷欲动而未动之先。为天之命兮所以开乾。人知其出于山下兮，不知其以吾心为源。夫以吾心为源，则无往而不在者斯泉。安必其下在渊而上在天，中在五老之峰兮大月之山。
花下儿歌,明末清初,屈大均,弃儿花间妾身轻，儿啼呱呱莫断声。三朝有乳未能饮，游人闻泣应伤情。妾能生儿不能养，花间会有人来往。桐花小凤花为胎，花使生之叶使长。取儿且作小凤看，黄雀衔珠报不难。牛羊昔日解腓字，仁人岂可无肺肝。
抱松妇操,明末清初,屈大均,妾身欲化作松树，抱松而死代松蠹。三日胶漆松为身，峨峨矗立不崩仆。龙鳞片片入凝脂，作松疣赘无穷期。乳膏下凝为琥珀，鬒发上萦为菟丝。有身不得代姑死，哭作松声风雨起。力拔松兮一千尺，击贼轻与蔗竿似。松兮莫作老龙飞，妾与姑魂长在此。
纪岁珠辞,明末清初,屈大均,新婚一月即相别，刺绣为生望同穴。岁置一珠贯綵丝，珠知岁月妾不知。珠为懊侬纪年物，泪红点点成胭脂。美目乃是珠母海，孕珠大小含惊采。鲛人慷慨泣夜光，争似妾多明月在。夫归数数系中珠，三十不足廿有馀。珠少不足新人用，留妾珠兮在罗襦。
菜人哀,明末清初,屈大均,夫妇年饥同饿死，不如妾向菜人市。得钱三千资夫归，一脔可以行一里。芙蓉肌理烹生香，乳作馄饨人争尝。两肱先断挂屠店，徐割股腴持作汤。不令命绝要鲜肉，片片看人饥人腹。男肉腥臊不可餐，女肤脂凝少汗粟。三日肉尽馀一魂，求夫何处斜阳昏。天生妇作菜人好，能使夫妇得终老。生葬肠中饱几人，却幸乌鸢啄不早。
猿断肠操,明末清初,屈大均,雌猿失子易肠断，一声哭向秋天满。哀哀寡妇声与同，膝下娇儿抱未煖。多日糟糠不下咽，猿叫未终妾已绝。魂逐儿行秋复春，妾今与儿为一身。儿有死母胜生母，得免汤火当黄巾。
堤决谣,明末清初,屈大均,黄河口决数百里，会泗会淮势不止。鱼鳖为人得几时，复为鱼鳖大湖里。筑堤不用费金钱，天欲神州成大川。陆沉但得蛟龙喜，不惜波涛百丈悬。
蹈冰操,明末清初,屈大均,翁莫蹈冰，翁莫蹈冰，黄河十月冻未成。泥上滑滑，下未生骨。狐尾重大，不敢超忽。翁与阿孙，瘒瘃无履袜，中流俱陷苦仓卒。贷粟不能，且减二口。奈此黄头儿，宁死我衰朽。家人哭，但望归，虽有翁与孙，不能易升斗。邻鸡未鸣，村未吠狗，妇子被发沿河走。堤上问无人，有人不言空摇手。问取黄小狐，小狐跳踯扬其拇。云：翁扶孙肩，孙牵翁肘。所入坎窞大如臼，冰开须臾合已久。哀哀哭，至黄昏。河伯笑，声且吞。蛟龙不忍食，留翁腊，待冰龟，明年三月来招魂。魂曰：噫嘻，孙尚存，河伯念孙小，育孙俾作鱼虾或风豚。
淘鹅谣代渔童作,明末清初,屈大均,水流鹅，莫淘河。我鱼少，尔鱼多。竹弓欲射汝，奈汝会逃何。尔逃河，莫淘河。尔淘河一日，使我三日鱼不多。养鱼在颔下，不食奈鱼何。没水取鱼好，慎莫竭我小盘涡。吁嗟淘河，鱼奈尔何。鱼师不畏，畏尔淘鹅。尔沉少，乃沉多。吾将废网罟，与尔随流波。取鱼尔颐下，杀汝祭蛟鼍。
薏苡谣,明末清初,屈大均,食米得薏，薏一米二。从郎二米，侬只一薏。
槟榔谣,明末清初,屈大均,一殡一榔，无蒌亦香。扶留似妾，宾门如郎。
罾布谣,明末清初,屈大均,以罾为布，渔家所造。著以取鱼，不忧风飓。
渔谣,明末清初,屈大均,鳝多乌耳，蟹尽黄膏。香粳换取，下尔香醪。
食槟榔谣 其一,明末清初,屈大均,槟榔白，不食花。食花蒂，当灵茶。槟榔青，子初成。食青子，当茶清。
食槟榔谣 其二,明末清初,屈大均,欢口槟榔花，侬口槟榔子。花香子不如，子甘花不似。甘香得相同，何必求连理。
亚姑井谣,明末清初,屈大均,水不能清，以姑而清。姑之清兮，水之荣兮。水不能浊，以嫂而浊。嫂之浊兮，水之辱兮。惟妇与女，水其因汝。人不知之，水则知汝。吁嗟妇兮，畏此水之知兮。吁嗟女兮，畏此水之因兮。
又寄朱十,明末清初,屈大均,公子吾所思，薄游滞于越。秋风予不归，岩桂花已发。赠尔浣花人，耶溪弄明月。
篁村逢朱十,明末清初,屈大均,黄木湾头月，扶胥渡口舟。日方逾北至，火已见西流。过雨收红豆，连波狎白鸥。夫君若萱车，一见即忘忧。
将从雁代返岭南留别程周量 其一 赠别颜修来,明末清初,屈大均,终南天大阻，万里翠氤氲。去岁樊川酒，来君紫阁云。英辞金石奏，初服蕙兰薰。四坐方流月，骊驹惜已分。
将从雁代返岭南留别程周量 其二,明末清初,屈大均,维岱临东鲁，高高作地宗。神光探日观，元气奋黄钟。陋巷弦歌业，先人俎豆容。孤生予有竹，愿托丈人峰。
留别陈正子 其一 登庆善寺阁,明末清初,屈大均,驻马酆原下，天晴眺寺楼。池阳城对出，清峪水中流。贳酒乘春兴，听歌散暮愁。梅关千万里，归及雁横秋。
有赠,明末清初,屈大均,凄凉淮海上，一饭进王孙。龙种无人识，天潢几派存。浮云迷紫极，蔓草失朱门。珍重神明胄，风尘莫受恩。
赠田子约生时在雁平备兵幕中,明末清初,屈大均,天险瓴堪建，关高雁不过。股肱忧汉帝，节钺仗廉颇。幕府贤才大，军储计划多。边花初破雪，香泛玉壶波。
赠张穆之画马,明末清初,屈大均,今代推曹霸，纷纷绢素来。真龙谁解好，天马自无媒。万里从军梦，三秋伏枥哀。何当将汗血，沾洒拂云堆。
赠颍川刘子 其一,明末清初,屈大均,还如山吏部，幽赏竹林风。宾客谁名饮，平生一阮公。惟予继光禄，作咏及安丰。亦自能荒宴，相逢樽酒空。
赠颍川刘子 其二,明末清初,屈大均,陈思白马篇，游侠写当年。王霸今如此，神仙亦偶然。虎头矜墨妙，龙性养朱弦。官舍风吹竹，清凉似百泉。
赠谭子,明末清初,屈大均,槜李多吾友，辞章世所希。今君凤池上，文采更元晖。我爱澄江练，来攀青锁闱。亲劳折红药，高咏送将归。
别天生 其一,明末清初,屈大均,故国离乱后，万里赁舂来。市井多恩怨，诗书一草莱。若非黄鹄举，定愧白华开。吾子同将母，秋深马首回。
别天生 其二,明末清初,屈大均,知君他夕梦，迢递庾关西。应看木棉发，莫听鹧鸪啼。我家珠海曲，当户绿杨齐。更入罗浮去，烟霞路恐迷。
赠陈子新婚,明末清初,屈大均,秦嘉美才藻，昔赋述婚诗。今子绸缪夕，能无伉俪辞。月明邀笛步，花发合欢枝。凫雁为卿弋，翱翔昧旦时。
留别商子,明末清初,屈大均,京国初相见，殷勤问卜居。徒劳拂龟策，未忍负诗书。芳草求无所，故都怀有馀。明朝挥手别，怅望隔姑胥。
赠李太史,明末清初,屈大均,一代垂鸿业，西清自可留。岂伊敦雅颂，更欲托春秋。冶父苍烟滴，巢湖皓月流。异时成国史，为寄越山楼。
六月,明末清初,屈大均,六月雷州路，驱车入火云。炎天行欲尽，白日坐无群。计拙因慈母，途穷为故君。平生嘉遁举，未许世人闻。
寄陆太守,明末清初,屈大均,君诗推典则，一一可弦歌。近日多新制，风骚变几何。明珠随月满，白雁及花过。南北枝枝好，来游满玉珂。
渡淮,明末清初,屈大均,长淮愁不渡，驻马向秋风。天入黄沙暗，人归白草空。涂山馀王气，泗水有离宫。父老思尧德，讴歌尚未终。
闻查子有家信至诗以戏之,明末清初,屈大均,暖枕方盈尺，闺人远寄将。生憎双野宿，不绣一鸳鸯。夜月愁梅峤，秋风冷海昌。越娥休更问，点鬓已微霜。
别稚女 其一 阳江道上逢卢升卿归自琼州赋赠,明末清初,屈大均,草木多为状，山川细作笺。龙宫争欲得，海舶早相传。功比嵇含密，才兼郭璞妍。图经予亦作，先就曜真天。
赠张万里总戎 其一 吉祥寺古梅,明末清初,屈大均,巉岩山寺里，铁干欲为薪。残月疑山鬼，深云隔美人。无花留太古，何草似灵均。再弄虬枝下，江南久望春。
赠张万里总戎 其二,明末清初,屈大均,一树凌空白，孤心与我期。先春天未觉，入夜月难知。不食同姑射，无香到楚词。凭君念寒岁，莫折向南枝。
云门山中作,明末清初,屈大均,悠然拂盘石，独坐对秋分。萝雨静可数，松泉寒不闻。孤怀吐明月，双眼悬高云。兴至莫长啸，恐惊樵牧群。
虎溪冬夜,明末清初,屈大均,柴门开向夕，倚杖寒烟生。冻月浑无色，空潭若有声。冰随松子落，石傍梅花横。欲过西林寺，迟回到五更。
沧州见雁,明末清初,屈大均,秋风吹渤海，万里朔云乾。孤雁将何适，南天亦早寒。帛书衔未至，香稻啄空残。无处寻俦侣，芦中且自安。
暮春香山精舍,明末清初,屈大均,茆茨人不见，竟日枕书眠。静坐如忘世，饥来但入禅。新桐朝引露，残雪夜添泉。谁与同春服，东风正可怜。
琪林晚眺,明末清初,屈大均,鸟道盘天外，谁攀太乙林。云连金阙暗，花积玉坛深。北渚空春草，衡阳正夕阴。云中君未降，凄断凤箫音。
携晁四美人出雁门关送锡鬯至广武,明末清初,屈大均,不觉沙场白日寒，美人一路拥雕鞍。欲教游子千觞尽，莫使明妃一曲残。此夕襟怀开广武，明朝涕泪落桑乾。琵琶若换青骢去，那得红颜生羽翰。
寄剩禅师二首 其一,明末清初,屈大均,黑水黄沙满塞天，穹庐深处一灯然。三更望断罗浮月，十载吞残北海毡。水月道场宜宴坐，山林心史好重编。苏卿有节终归汉，只是须眉白可怜。
寄剩禅师二首 其二,明末清初,屈大均,江山战后不堪哀，甘露门当朔漠开。铁骑千群迎锡坐，貂裘百匝献酥来。玉关此日春风满，华表何年白鹤回。西向燕山休怅望，夕阳方下赫连台。
送韩子之秦,明末清初,屈大均,怜君迢递去咸东，万古兴亡在眼中。八水已吞秦旧塞，五云犹绕汉离宫。貂衣夜拥终南雪，玉勒秋嘶太白风。珍重寸心休漫许，间从草野识英雄。
钱塘观潮 其三 赠郭子皋旭,明末清初,屈大均,怜才惟越女，女出琵琶洲。高义绿珠似，姑苏无与俦。相逢若凫藻，比翼向珠丘。会有容成术，令君再黑头。
南海祠下作,明末清初,屈大均,南溟天尽水茫茫，江汉争朝百谷王。万里云霞开海市，中宵日月出扶桑。未标铜柱炎山上，且泛星槎织女傍。自昔仙人功业早，乘时吾亦拟张良。
渡琼海,明末清初,屈大均,扶桑南极外，江汉各朝宗。声荡乾坤尽，光吞日月重。云过鲍室暗，潮落虎门封。万里无终始，乘桴孰可从。
言从浮峤直抵榆将访剩大师不果赋怀,明末清初,屈大均,朔风吹大漠，骖马媚其曹。落月随孤影，飞霜满敝袍。天连金海阔，山拥玉门高。一望慈云远，行行中郁陶。
江村春日,明末清初,屈大均,日出桃花水，云生芳草泥。几家黄犊卧，一径白鸠啼。山市晴初聚，湖田冻未犁。丈人方荷蓧，相遇板桥西。
春日曲,明末清初,屈大均,辛苦黄莺儿，声声为别离。尽将闺里意，啼与落花知。
寄从兄泰士,明末清初,屈大均,湖南雪尽时，一夜草离离。春色如流水，王孙尚未知。雁归沙塞早，月照石堂迟。憔悴江潭上，谁听渔父辞。
寄沈阳剩人和尚 其一,明末清初,屈大均,布帽羊裘好自持，六朝如梦不堪悲。关山尚有秦时月，烟水聊歌楚客词。莫厌天花随玉麈，何妨霜鬓老燕支。故园芳草今消歇，却羡春风雪窖吹。
寄沈阳剩人和尚 其二,明末清初,屈大均,茫茫天地入边州，九死孤僧泪未收。宝掌依然随竹杖，图澄何必谢沙鸥。雁归辽海书难寄，月出天山望便愁。斯道既今寥落甚，毳衣珍重紫台秋。
阊门曲,明末清初,屈大均,姑苏台上柳花开，飞落西施碧玉杯。一自吴王春宴罢，宫莺衔过若耶来。
题妆台,明末清初,屈大均,何处相思采白蘋，宓妃罗袜已成尘。玉兰尽抱琵琶去，南国于今少美人。
简魏耕,明末清初,屈大均,岁晏朋俦少，携君镜水滨。愿将东海水，长照白头人。蓟北金台在，黔阳玉殿春。莫愁功业晚，且拂蒯缑尘。
寄陈恭尹,明末清初,屈大均,故国干戈后，怜君思寂寥。梁园谁授简，吴市独吹箫。细雨开秋日，疏钟上晚潮。美人未迟暮，玉佩好相招。
候潮门眺望,明末清初,屈大均,海门东倚浙江开，千里寒潮天上来。春树遥连严子濑，白云长在越王台。翠华南幸扶桑远，羌笛横吹折柳哀。何处青山堪托迹，欲随徐市入蓬莱。
送宁人先生之云中兼柬曹侍郎,明末清初,屈大均,丈夫贫贱相看老，岁寒松柏同枯草。发愤徒为风雅篇，羁怀又向燕云道。云中地苦难为情，匹马萧萧事远征。泪洒昭君青草墓，歌投都尉牧羊城。不嫁红颜厮养卒，何妨奇服曼胡缨。雕虫篆刻虽无用，一字褒讥臣子恐。君追孔氏著麟书，我学三闾持橘颂。云中魏尚旧宣威，今日曹公肃鼓旗。缓带投壶垂雅颂，彩毫题赋掩晴晖。容仪欲见如琼树，书札相将隔紫微。八月龙沙飞急雪，中军置酒琵琶咽。令德高言相献酬，君欢好把酡颜啜。
松江春日张带三老丈招同修来先生宴集分得九佳灯下同赋明日既返棹金陵书此并以为别求正时庚申二月四日,明末清初,屈大均,胜日簪裾会，吴淞水一涯。莺知公子意，花落美人怀。芝草方逃汉，鲈鱼不上淮。季鹰贤父子，白发更相偕。
雁门七夕即事 其六,明末清初,屈大均,秦筝弹罢月凄凄，一笑横陈翠帐低。五夜黄姑同恨绝，天河倾向汝南鸡。
《西湖杂感》二十首 其七,明末清初,钱谦益,佛灯官烛古珠宫，二十年前两寓公。画笔空濛山过雨，诗情淡荡水微风。断桥春早波吹绿，灵隐秋深叶染红。白鹤即看城郭是，归来华表莫匆匆。
《西湖杂感》二十首 其八,明末清初,钱谦益,西泠云树六桥东，月姊曾闻下碧空。杨柳长条人绰约，桃花得气句玲珑。笔林研匣芳华里，翠袖香车丽日中。今日一灯方丈室，散花长侍净名翁。
《西湖杂感》二十首 其九,明末清初,钱谦益,堤走沙崩小劫移，桃花剺面柳攒眉。青山无复呼猿洞，绿水都为饮马池。鹦鹉改言从靺鞨，猕猴换舞学高丽。只应鹫岭峰头死，却悔飞来竺国时。
《西湖杂感》二十首 其十,明末清初,钱谦益,方袍潇洒角巾偏，才上红楼又画船。修竹便娟调鹤地，春风蕴藉养花天。蝶过柳苑迎丹粉，莺坐桃堤候管弦。不是承平好时节，湖山容易著神仙。
《西湖杂感》二十首 其十一,明末清初,钱谦益,匼匝湖山锦绣窠，腥风杀气入偏多。梦儿亭里屯蛇豕，教妓楼前掣骆驼。粉蝶作灰犹似舞，黄莺避弹不成歌。嘶风朔马中流饮，顾影相蹄怕绿波。
《西湖杂感》二十首 其十二,明末清初,钱谦益,岂独湖山笑突如，珠林宝网亦丘墟。消沉泡幻看金鲫，警策浮生听木鱼。藕孔刀兵三劫炽，莲花刻漏六时疏。于今顶礼云栖老，拥卫人天五百余。
《西湖杂感》二十首 其十三,明末清初,钱谦益,天地为笼信可哀，南屏旧隐谪仙才。遗庐尚有孤花在，吊客徒闻独鹤回。渍酒青鞋褰宿莽，题诗红袖拂荒苔。太平宰相曾招隐，矫首云霞海上来。
《西湖杂感》二十首 其十四,明末清初,钱谦益,东海桑田事岂诬，藏舟夜壑本良图。摸金山欲移三竺，蒸土陂应决两湖。地媪荒凉忧竭泽，波神刺促怨投珠。不知系缆江头石，曾见秦人筑塞无？
《西湖杂感》二十首 其十五,明末清初,钱谦益,冷泉净寺可怜生，雨血风毛作队行。罗刹江边人饲虎，女儿山下鬼啼莺。漏穿夕塔烟烽影，飘瞥晨钟鼓角声。夜雨滴残舟淅沥，不须噩梦也心惊。
《西湖杂感》二十首 其十六,明末清初,钱谦益,建业余杭古帝丘，六朝南渡尽风流。白公妓可如安石，苏小湖应并莫愁。戎马南来皆故国，江山北望总神州。行都宫阙荒烟里，禾黍丛残似石头。
《西湖杂感》二十首 其十七,明末清初,钱谦益,珠衣宝髻燕湖滨，翟茀貂蝉一样新。南国元戎皆使相，上厅行首作夫人。红灯玉殿催旌节，画鼓金山压战尘。粉黛至今惊毳帐，可知豪杰不谋身。
《西湖杂感》二十首 其十八,明末清初,钱谦益,冬青树老六陵秋，恸哭遗民总白头。南渡衣冠非故国，西湖烟水是清流。早时朔漠翎弹怨，它日居庸宇唤休。苦恨嬉春杨铁史，故宫诗句咏红兜。
《西湖杂感》二十首 其十九,明末清初,钱谦益,东风依旧起青蘋，不为红梅浣北尘。鼓箧儒生陈玉历，开堂禅子祝金轮。青衣苦效侏离语，红粉欣看回鹘人。他日西湖志风土，故应独少宋遗民。
《西湖杂感》二十首 其二十,明末清初,钱谦益,罨画西湖面目非，峰峦侧堕水争飞。云庄历乱荷花尽，月地倾颓桂子稀。莺断曲裳思旧树，鹤髡丹顶悔初衣。今愁古恨谁消得，只合腾腾放棹归。
金陵秋兴八首次草堂韵 其三,明末清初,钱谦益,大火西浪汉再晖，金风初劲朔风微。沟填羯网那堪脔，竿挂胡头岂解飞。高帝旌旂如在眼，长沙子弟肯相违。名王俘馘生兵尽，敢道秋高牧马肥。
金陵秋兴八首次草堂韵 其四,明末清初,钱谦益,九州一失算残棋，幅裂区分信可悲。局内正当侵劫后，人间都道烂柯时。住山师子频申久，起陆龙蛇撇捩迟。杀尽羯奴才敛手，推枰何用更寻思。
金陵秋兴八首次草堂韵 其五,明末清初,钱谦益,壁垒参差垒海山，天兵照雪下云山。生奴八部忧悬首，死虏千秋悔入关。箕尾廓清还斗极，鹑头送喜动天颜。枕戈席藁孤臣事，敢拟逍遥供奉班。
金陵秋兴八首次草堂韵 其六,明末清初,钱谦益,戈船十万指吴头，太白芒寒八月秋。肥水共传风鹤警，台城无那纸鸢愁。白头应笑皆辽豕，黄口谁容作海鸥。为报新亭垂泪客，却收残泪览神州。
金陵秋兴八首次草堂韵 其七,明末清初,钱谦益,铃索警传航海功，秋宵蜡炬井梧中。冯夷怒击前潮鼓，飓母谁催后鹢风？蛟吐阵烟掀浪黑，猩殷袍血射波红。秦淮卖酒唐时女，醉倒开元鹤发翁。
金陵秋兴八首次草堂韵 其八,明末清初,钱谦益,金刀复汉事逶迤，黄鹄俄传反复陂。武库再归三尺剑，孝陵重长万年枝。天轮只傍丹心转，日驾全凭只手移。孝子忠臣看异代，杜陵诗史汗青垂。
后秋兴八首八月初二日闻警而作 其一,明末清初,钱谦益,王师横海阵如林，士马奔驰甲仗森。戎备偶然疏壁下，偏师何意溃城阴。凭将按剑申军令，更插靴刀儆士心。野老更阑愁不寐，误听刁斗作秋砧。
后秋兴八首八月初二日闻警而作 其二,明末清初,钱谦益,羽檄横飞建旆斜，便应一战决戎华。戈船迅比追风骑，戎垒高于贯月槎。编户争传归汉籍，死声早已入胡笳。江天夜报南沙火，簇簇银灯满盏花。
后秋兴八首八月初二日闻警而作 其三,明末清初,钱谦益,龙河汉帜散沈晖，万岁楼边候火微。卷地楼船横海去，射天鸣镝夹江飞。挥戈不分旄头在，返旆其如马首违。啮指奔逃看靺鞨，重收魂魄饱甘肥。
后秋兴八首八月初二日闻警而作 其四,明末清初,钱谦益,由来国手算全棋，数子抛残未足悲。小挫我当严警候，骤骄彼是灭亡时。中心莫为斜飞动，坚壁休论后起迟。换步移形须着眼，棋于误后转堪思。
后秋兴八首八月初二日闻警而作 其五,明末清初,钱谦益,两戒关河万里山，京江天堑屹中间。金陵要奠南朝鼎，铁瓮须争北顾关。应以缕丸临峻坂，肯将传舍抵孱颜。荷锄父老双含泪，愁见横江虎旅班。
后秋兴八首八月初二日闻警而作 其六,明末清初,钱谦益,吴侬看镜约梳头，野老壶浆洁早秋。小队谁教投刃去，胡兵翻为倒戈愁。争言残羯同江鼠，忍见遗黎逐海鸥。京口偏师初破竹，荡船木柿下苏州。
后秋兴八首八月初二日闻警而作 其七,明末清初,钱谦益,十载倾心一旅功，御枪原庙梦魂中。每思撒豆添营垒，更欲吹毛布雨风。淮水气连天汉白，钟离云棒帝车红。南宫图颂丹铅在，辜负秋窗老秃翁。
后秋兴八首八月初二日闻警而作 其八,明末清初,钱谦益,艰难恢复势逶迤，蚁穴何当溃泽陂。驼马已临迤北路，炮车犹护向南枝。雷惊犀象牙方长，雨送蛟龙宅屡移。最喜伏波能整旅，封侯印佩许双垂。
后秋兴八首八月初十日，小舟夜渡，惜别而作 其一,明末清初,钱谦益,负戴相携守故林，翻经问织意萧森。疏疏竹叶情窗雨，落落梧桐小院阴。白露园林中夜泪，青灯梵呗六时心。怜君应是齐梁女，乐府偏能赋藁砧。
后秋兴八首八月初十日，小舟夜渡，惜别而作 其二,明末清初,钱谦益,丹黄狼藉鬓丝斜，廿载间关历岁华。取次铁围同穴道，几曾银浦共仙槎。吹残别鹤三声角，迸散栖乌半夜笳。错记穷秋是春尽，漫天离恨搅杨花。
后秋兴八首八月初十日，小舟夜渡，惜别而作 其三,明末清初,钱谦益,北斗垣墙暗赤晖，谁占朱鸟一星微？破除服珥装罗汉，减损齑盐饷佽飞。娘子绣旗营垒倒，将军铁槊鼓音违。须眉男子皆臣子，秦越何人视瘠肥。
后秋兴八首八月初十日，小舟夜渡，惜别而作 其四,明末清初,钱谦益,闺阁心悬海宇棋，每于方罫系欢悲。乍传南国长驱日，正是西窗对局时。漏点稀忧兵势老，灯花落笑子声迟。还期共复金山谱，桴鼓亲提慰我思。
后秋兴八首八月初十日，小舟夜渡，惜别而作 其五,明末清初,钱谦益,水击风抟山外山，前期语尽一杯间。五更噩梦飞金镜，千叠愁心锁玉关。人以苍蝇污白璧，天将市虎试朱颜。衣朱曳绮留都女，羞杀当年翟茀班。
后秋兴八首八月初十日，小舟夜渡，惜别而作 其六,明末清初,钱谦益,归心共折大刀头，别泪阑干誓九秋。皮骨久判犹贳死，容颜减尽但余愁。摩天肯悔双黄鹄，贴水翻输两白鸥。更有闲情搅肠肚，为余轮指算神州。
后秋兴八首八月初十日，小舟夜渡，惜别而作 其七,明末清初,钱谦益,此行期奏济河功，架海梯山抵掌中。自许挥戈回晚日，相将把酒贺春风。墙头梅蕊疏窗白，瓮面葡萄玉盏红。一割忍忘归隐约，少阳原是钓鱼翁。
后秋兴八首八月初十日，小舟夜渡，惜别而作 其八,明末清初,钱谦益,临分执手语逶迤，白水旌心视此陂。一别正思红豆子，双栖终向碧梧枝。盘周四角言难罄，局定中心誓不移。趣觐两宫应慰劳，纱灯影里泪先垂。
后秋兴八首中秋夜，江村无月而作 其一,明末清初,钱谦益,淅淅斜风回隔林，悲哉秋气倍萧森。过禽啁哳衔兵气，宿鸟离披逗瞑阴。人倚片云投海角，天收圆月护江心。今宵思妇偏凄紧，幸少清光照夕砧。
后秋兴八首中秋夜，江村无月而作 其二,明末清初,钱谦益,穴纸江风吹面斜，槿篱门内尚中华。苍凉伍员芦中客，浩荡张骞海上槎。弦急撞胸悬杵臼，火炎冲耳簇箫笳。刀尖剑吷懵腾度，瞪目犹飞满眼花。
后秋兴八首中秋夜，江村无月而作 其三,明末清初,钱谦益,牛背寒鸦卸夕晖，夜乌啼罢暗蛩微。酒醒乍讶孤灯爆，梦断犹惊折翼飞。贝阙珠宫何处是？渔庄蟹舍与心违。祗应老似张丞相，扪摸残骸笑瓠肥。
后秋兴八首中秋夜，江村无月而作 其四,明末清初,钱谦益,身世浑如未了棋，桑榆策足莫伤悲。孤灯削柹丸书夜，间道吹箫乞食时。雨暗芦中双桨急，月明江上片帆迟。荒鸡唤得谁人舞？只为衰翁搅梦思。
后秋兴八首中秋夜，江村无月而作 其五,明末清初,钱谦益,石龟怀海感昆山，二老因依板荡间。最好竹枝歌一曲，共怜荷叶限双关。三年章武纡残泪，半字开元慰别颜。携手行宫应有日，看君重点日华班。
后秋兴八首中秋夜，江村无月而作 其六,明末清初,钱谦益,银轮祗在屋西头，一掌偏能障好秋。剪纸不消人世暗，拨灰难扫月宫愁。黑云有垒迷乌鹊，金水无波洗白鸥。最是三分明月夜，二分应不属扬州。
后秋兴八首中秋夜，江村无月而作 其七,明末清初,钱谦益,幡沈竿折好论功，愿借前筹玉帐中。夜度放萤然堠火，宵征依鹊啸樯风。鬓稀尚要千茎白，心折惟馀一寸红。莫忘指麾淮蔡语，天津桥畔倚阑翁。
后秋兴八首中秋夜，江村无月而作 其八,明末清初,钱谦益,菰乡芦渚路逶迤，竹杖迢迢度葛陂。柏柳未纡离别绪，庭梧先曳却回枝。途危祗仗心魂过，路劣才容脚指移。莫道去家犹未远，朝来衣带已垂垂。
后秋兴八首中秋十九日，暂回村庄而作 其一,明末清初,钱谦益,三匝惊乌未出林，危柯荒楚郁萧森。一区环堵方朝雨，四野穹庐尚夕阴。自丧乱来馀破胆，除君父外有何心？石城又报重围合，少为愁肠缓急砧。
后秋兴八首中秋十九日，暂回村庄而作 其二,明末清初,钱谦益,禾黍离离芦荻斜，裹头遗老问京华。共传淮水吹商律，却指张星望汉槎。宛转牛阑通夜柝，参差牧笛咽霜笳。浊醪更酌邻鸡下，挂壁龙身夜吐花。
后秋兴八首中秋十九日，暂回村庄而作 其三,明末清初,钱谦益,五岭三湘皓景晖，西方谁谓好音微？乌瞻华屋谋重止，燕语雕梁悔别飞。妖鼠浮江占地改，岁星去国报天违。高曾奕叶恩波在，忍忘乘坚与策肥。
后秋兴八首中秋十九日，暂回村庄而作 其四,明末清初,钱谦益,起手曾论一着棋，明灯空局暗生悲。萧疏齿发凋残日，突兀乾坤赌赛时。海水怒飞龙起急，天梁横截雁来迟。盘鍉大有中原约，酌酒加餐慰尔思。
后秋兴八首中秋十九日，暂回村庄而作 其五,明末清初,钱谦益,警跸遥闻出楚山，奋飞直欲诣行间。荒墩木叶谁家戍？浅水芦花何处关？未得星驰追御宿，只凭露布涴愁颜。腐儒错莫从人笑，迟暮犹论耿邓班。
后秋兴八首中秋十九日，暂回村庄而作 其六,明末清初,钱谦益,头白那禁更白头，况逢秋月又添秋。笛飞瓜步空传恨，刀剪吴淞始断愁。半壁东南馀虎兕，百年臣子总凫鸥。兔园断烂芝麻鉴，临极犹闻起一州。
后秋兴八首中秋十九日，暂回村庄而作 其七,明末清初,钱谦益,乱流深惜济川功，静啸悲吟土室中。策杖却追夸父日，扁舟还载庶人风。戎戎山雨蒙头白，飐飐渔灯过影红。秋老夜深龙睡熟，河边无恙纬萧翁。
后秋兴八首中秋十九日，暂回村庄而作 其八,明末清初,钱谦益,孤篷信宿且逶迤，白水柴门返故陂。丹桂月舒新结子，苍梧云护旧封枝。歌阑长夜秋方盛，语到胥闾日每移。小饮折花重剪烛，参旗长并酒旗垂。
后秋兴八首九月初二日，泛舟吴门而作 其一,明末清初,钱谦益,槎枒枮蘖矗平林，刺眼浑疑战戟森。朔气亘天围大陆，金风掠地战重阴。覆蕉野鹿年年梦，啼枕吟蛩夜夜心。漏尽木鱼声策策，依然木叶响寒砧。
后秋兴八首九月初二日，泛舟吴门而作 其二,明末清初,钱谦益,愁心落雁共横斜，九月繁霜罨鬓华。淮水尚沈龙虎气，汉津犹隔斗箕槎。夜阑渔蟹篝中火，日夕牛羊陇上笳。徙倚东篱难拨闷，判将竹叶负黄花。
后秋兴八首九月初二日，泛舟吴门而作 其三,明末清初,钱谦益,秋阳黯淡比寒晖，砚匣书床生事微。帘幕霜前新燕去，窗棂日隙冻蝇飞。吹葭自候雷风动，炼石谁支天水违？跃马挥戈竟何意？相逢应笑食言肥。
后秋兴八首九月初二日，泛舟吴门而作 其四,明末清初,钱谦益,棋罢何人不说棋，闲窗覆较总堪悲。故应关塞苍黄候，未是天公皂白时。火井角芒长焰焰，日宫车辇每迟迟。腐儒未谙楸枰谱，三局深惭廑帝思。
后秋兴八首九月初二日，泛舟吴门而作 其五,明末清初,钱谦益,十年戎马暗青山，自窜江村水岛间。错置渔湾排信地，横栽虎落抵重关。兵残蜗角频搔首，乐阕龙宫一破颜。倚杖步檐还失笑，天街毕昴若为班？
后秋兴八首九月初二日，泛舟吴门而作 其六,明末清初,钱谦益,黄叶纷飞沟水头，白云萧瑟自高秋。馀年且问鸡豚社，故国空馀稻蟹愁。匣里兵符凭语雀，镜中衰发乱群鸥。荒陂谁恼眠鹅鸭？午夜喧声似蔡州。
后秋兴八首九月初二日，泛舟吴门而作 其七,明末清初,钱谦益,全躯丧乱有何功？雇赁馀生大造中。心似吴牛犹喘月，身如鲁鸟每禁风。惊弓旅雁先霜白，染血林枫背日红。闲向侏儒论世事，欲凭长狄扣天翁。
后秋兴八首九月初二日，泛舟吴门而作 其八,明末清初,钱谦益,长吟坦腹笑逶迤，清浊谁量千顷陂。马枥可能隤莫齿？鹪栖聊复拣深枝。班荆地上秋风过，仆表花间日影移。要勒浯溪须老手，腰间砚削为君垂。
后秋兴八首庚子中秋 其一,明末清初,钱谦益,八桂盘根珠树林，蜒烟蛮雨助萧森。天高星纪连环卫，日入神光起烛阴。交胫百夷齐举踵，贯胸万国总倾心。辛勤争似三桑女，欧尽机丝应捣砧。
后秋兴八首庚子中秋 其二,明末清初,钱谦益,轩辕丘畔矢欹斜，望尽群山隐翠华。却喜九隆归日御，谁从三保访星槎。愿同笮马扶车辇，欲傍旄牛听鼓笳。清酒一钟拚倒醉，恰如衙探杏园花。
后秋兴八首庚子中秋 其三,明末清初,钱谦益,重华又报日重晖，中路何曾叹式微。高庙肃将三矢命，定陵快睹五云飞。即看灵武收京早，转眼亲贤授钺违。翘首南天频送喜，丹鱼红蟹亦争肥。
后秋兴八首庚子中秋 其四,明末清初,钱谦益,破碎山河惜举棋，斜飞一角总堪悲。可怜纸上楸枰局，便是军前画笏时。帐殿咨嗟如宿昔，芒鞋奔赴转稽迟。谁将姑妇中宵语，借箸从容启睿思。
后秋兴八首庚子中秋 其五,明末清初,钱谦益,扶桑高柱大荒山，交会朱明在此间。神向南条回地络，帝于北户启天关。雨疏象迹周严警，日射蛟涎展御颜。五服诸侯休后至，司徒先领入朝班。
后秋兴八首庚子中秋 其六,明末清初,钱谦益,星星断发不遮头，霜鬓何须怨凛秋。揽镜频过五岭路，挽眉常绾九疑愁。山家寨栅凭麋鹿，海户封提画鹭鸥。莫指职方论徼塞，炎州今日是神州。
后秋兴八首庚子中秋 其七,明末清初,钱谦益,栈钟掘地报成功，王气还占牛斗中。入日自应归出日，朔风那许竞炎风。连云法从鳌身黑，照水神灯鱼眼红。闲把竹书论运命，寒窗绝倒白头翁。
后秋兴八首庚子中秋 其八,明末清初,钱谦益,元戎师律整逶迤，誓旅先期度芍陂。一柱补天支大厦，九阳浴日选高枝。名王献馘图新绘，叛帅焚尸檄久移。薄海儿童知李令，肯教唐史独昭垂。
后秋兴八首庚子阳月初一，拂水拜墓作 其一,明末清初,钱谦益,短棹轻蓑黄叶林，天涯战戟自森森。朝阳已跃南离日，昼霭犹停北陆阴。笛里关山牵昔梦，灯前儿女负初心。遐方巡守无消息，树树啼乌夜夜砧。
后秋兴八首庚子阳月初一，拂水拜墓作 其二,明末清初,钱谦益,秋风摵摵帽檐斜，野老篱前数物华。青镜百年双白鬓，黄河千里一孤槎。挽回兵气霜前雁，吹动雄心日暮笳。有客经过论汉史，西京曾记上林花。
后秋兴八首庚子阳月初一，拂水拜墓作 其三,明末清初,钱谦益,水国冥濛秋日晖，渚宫行殿远霏微。巡回每叹林乌宿，促数频看社燕飞。战决蚁封多胜负，卜占鸡骨少从违。频年射猎无朋侣，赢得高原雉兔肥。
后秋兴八首庚子阳月初一，拂水拜墓作 其四,明末清初,钱谦益,撼户秋声剥啄棋，惊心局外转伤悲。每于典籍论终古，只道乾坤似昔时。已破关河惆怅在，未招魂魄却回迟。长明灯上诸天近，时有空音答仰思。
后秋兴八首庚子阳月初一，拂水拜墓作 其五,明末清初,钱谦益,沧江茅屋旧家山，身与秋容共数间。三卷阴符留麦饭，一丸函谷掩柴关。黄沙马革羞垂涕，白首鹰扬笑驻颜。梦到红云深殿里，玉皇新点侍宸班。
后秋兴八首庚子阳月初一，拂水拜墓作 其六,明末清初,钱谦益,沟水流离似陇头，疏篱断彴不禁秋。关心风月钩牵恨，开眼江山挟带愁。龙斗捎天悲穴鼠，鸢飞跕水羡眠鸥。茫茫禹迹无凭准，自剔残灯画九州。
后秋兴八首庚子阳月初一，拂水拜墓作 其七,明末清初,钱谦益,配天列圣万年功，弓剑衣冠覆载中。赤羽九乌齐捧日，白翎一鸟亦呼风。金山御气千年紫，银海神灯乙夜红。看说诺皋应拊手，官家终古属刘翁。
后秋兴八首庚子阳月初一，拂水拜墓作 其八,明末清初,钱谦益,江村隈隩水逶迤，白首长吟忆渼陂。笼鸟疏窗温汉语，林乌密叶拣南枝。狐惊构火鸣呼数，犬直传更戍守移。莫笑牧儿思曲盖，梦阑腰带有鱼垂。
后秋兴八首庚子十月望日 其一,明末清初,钱谦益,桂树参差覆羽林，天容玉册自森森。甘渊自有长生日，冥谷终无不散阴。命将出车小雅颂，磨崖刻石老臣心。元和盛事看图画，卤簿前头夹斧砧。
后秋兴八首庚子十月望日 其二,明末清初,钱谦益,规外星辰落落斜，参旗井钺建高华。洱河北上通云汉，辽水东回接海槎。啸月岭猿催画角，嘶风胡马咽悲笳。吴侬莫向天南笑，铁树频年已放花。
后秋兴八首庚子十月望日 其三,明末清初,钱谦益,开元三叶正流晖，桂社梧封应紫微。追急稻畦鸠杖指，寝甘榕殿鸟工飞。五铢当复神咸许，十世将兴帝不违。日角共传如烈祖，遐方遥喜御容肥。
后秋兴八首庚子十月望日 其四,明末清初,钱谦益,三阵凋残御制棋，祖宗眷顾不胜悲。可知仙杖巡游日，还是钧天谒请时。八树分茅朱噣永，六龙拥驾赤乌迟。殊方未及樱桃荐，寝庙应深白露思。
后秋兴八首庚子十月望日 其五,明末清初,钱谦益,徼外行宫隔万山，朱光只在两河间。可令未派龟鱼种，却踞中原虎豹关。槃木自来歌汉德，哀牢先许识天颜。于今垣市无推步，云汉遥佔鹑首班。
后秋兴八首庚子十月望日 其六,明末清初,钱谦益,发兵每叹白人头，况复艰危历九秋。比景即看在内地，澜沧能免为他愁。衣冠未许群羌僰，国士终难寄海鸥。叹息祖宗规画远，西南容易弃并州。
后秋兴八首庚子十月望日 其七,明末清初,钱谦益,麟阁今谁第一功？康侯三锡在师中。洗兵已验军前雨，仗钺先佔梦里风。剑负斗文芒气白，香蟠心字篆烟红。玄浆匏脯相傒切，扶杖应怜未死翁。
后秋兴八首庚子十月望日 其八,明末清初,钱谦益,旧京城阙势逶迤，玄武湖清皇子陂。玉燕龙宫将数子，金灯雁塔涌千枝。星依御幄垣墙列，日按行营次舍移。种柳合围同望幸，残条秃鬓总交垂。
后秋兴八首辛丑二月初四日，夜宴述古堂，酒罢而作 其一,明末清初,钱谦益,光风忽漫转寒林，岁旅重光气蔚森。八极地标铜柱界，四游天覆铁桥阴。关河夜采还宫曲，花鸟春回望帝心。长白一山仍汉塞，卅年松漠怨秋砧。
后秋兴八首辛丑二月初四日，夜宴述古堂，酒罢而作 其二,明末清初,钱谦益,阁道新移鹑尾斜，朔南寰宇仰重华。星弧日矢天王阵，风盖龙舟帝子槎。辽海月明传汉箭，榆关秋老断胡笳。而今建女无颜色，夺尽燕支插柰花。
后秋兴八首辛丑二月初四日，夜宴述古堂，酒罢而作 其三,明末清初,钱谦益,碧天朗朗见馀晖，把酒前除酹太微。梁燕睡翻新曲语，林乌栖趁急觞飞。津河洛角蓬星远，牛斗光芒孛气违。却笑帝羓成倒载，骷髅生草不能肥。
后秋兴八首辛丑二月初四日，夜宴述古堂，酒罢而作 其四,明末清初,钱谦益,毳帐喧呼夜赌棋，朝来剺面枕尸悲。那知雾塞飙回候，乍见天开地裂时。草外流人欢汉匿，御前和尚泣军迟。衔须引颈多元老，哭到穷途辍论思。
后秋兴八首辛丑二月初四日，夜宴述古堂，酒罢而作 其五,明末清初,钱谦益,云台高筑点苍山，异姓勋名李郭间。整束交南新象马，恢张辽左旧河关。蓬蒿茇舍趋行在，布帛衣冠仰帝颜。郑壁许田须努力，莫令他日后周班。
后秋兴八首辛丑二月初四日，夜宴述古堂，酒罢而作 其六,明末清初,钱谦益,辫发胡姬学裹头，朝歌夜猎不知秋。可怜青冢孤魂恨，也是幽兰一烬愁。衔尾北来真似鼠，梳翎东去不如鸥。而今好击中流楫，已有先声达豫州。
后秋兴八首辛丑二月初四日，夜宴述古堂，酒罢而作 其七,明末清初,钱谦益,旄头摧灭岂人功，太白新占应月中。扫荡沈灰元夕火，吹残朔所早春风。揭空铙鼓催花白，搅海鱼龙避酒红。从此撑犁辞别号，也应飞盏贺天翁。
后秋兴八首辛丑二月初四日，夜宴述古堂，酒罢而作 其八,明末清初,钱谦益,营巢抱茧叹逶迤，凭仗春风到射陂。日吉早时论北伐，月明今夕稳南枝。鞍因足弱攀缘上，檄为头风指顾移。传语故人开口笑，莫因晼晚叹西垂。
后秋兴八首辛丑岁逼除作。时自红豆江村徙居半野堂绛云馀烬处 其一,明末清初,钱谦益,当风一叶战层林，抚己孤怀抱郁森。屋老空亭笼壁响，窗疏鄛纸划灯阴。鸡豚麦饭荒江泪，粔籹椒盘故旧心。噩梦惊回成独语，谁于寒夜捣孤砧？
后秋兴八首辛丑岁逼除作。时自红豆江村徙居半野堂绛云馀烬处 其二,明末清初,钱谦益,分野条分界画斜，数行朱墨揽中华。小楼骋望巢车阵，故纸横穿凿空槎。醉唱铙歌当伐鼓，闲拈芦管压吹笳。竹窗永夜犹焚诵，灯火青荧礼白花。
后秋兴八首辛丑岁逼除作。时自红豆江村徙居半野堂绛云馀烬处 其三,明末清初,钱谦益,冬日荒凉淡夕晖，晨光犹喜报熹微。潜虬自护沧江卧，退鹢仍依故国飞。扪古齿牙惊互搰，扶头腰领恐相违。只鸡近局关心处，却羡僧园菜把肥。
后秋兴八首辛丑岁逼除作。时自红豆江村徙居半野堂绛云馀烬处 其四,明末清初,钱谦益,廿载光阴四度棋，流传断句和人悲。冰凋木介侵分候，霜戛风筝决战时。觚竹悬车多次舍，皋兰轻骑尚逶迟。灯前历历残棋在，全局悠然正可思。
后秋兴八首辛丑岁逼除作。时自红豆江村徙居半野堂绛云馀烬处 其五,明末清初,钱谦益,少日囊书坐北山，轻狂自喜试兵间。残棋楼橹思横海，卧马城闉说散关。汗竹纡馀淹素发，寒松孤直伴苍颜。白颠未了书生债，昔梦长随漆管班。
后秋兴八首辛丑岁逼除作。时自红豆江村徙居半野堂绛云馀烬处 其六,明末清初,钱谦益,年年楚尾望吴头，四序平分总是秋。赤羽黄尘犹未尽，青阳白发不须愁。漏穿地脉馀群鼠，砥柱天吴仗一鸥。接户军迟多老衲，凭将若个问添州？
后秋兴八首辛丑岁逼除作。时自红豆江村徙居半野堂绛云馀烬处 其七,明末清初,钱谦益,开天牛斗首神功，分布星辰手掌中。八骏未回西极雪，六龙仍扈大江风。南条日驾鼋鼍紫，北落星摧鱼鳖红。数卷残书遗石室，犁眉翁与铁冠翁。
后秋兴八首辛丑岁逼除作。时自红豆江村徙居半野堂绛云馀烬处 其八,明末清初,钱谦益,流年老去付逶迤，取次春生仆射陂。才子朱弦歌绛雪，佳人锦字问琼枝。一龛灯永鱼声静，三叠琴繁鹤舞移。莫为牛衣频叹息，与君容易鬓丝垂。
后秋兴八首壬寅三月二十三日以后，大临无时，啜泣而作 其一,明末清初,钱谦益,滂沱老泪洒空林，谁和沧浪诉郁森？总向沉灰论早晚，空于墨穴算晴阴。皇天那有重开眼，上帝初无悔乱心。何限朔南新旧鬼，九疑山下哭霜砧。
后秋兴八首壬寅三月二十三日以后，大临无时，啜泣而作 其二,明末清初,钱谦益,焦中昏黑豆田斜，犹望殷忧启帝华。句町路穷难渡马，蜻蛉川断不通槎。关山月暗三年笛，草木风腥四面笳。庭际石榴红绽血，可怜犹是日南花。
后秋兴八首壬寅三月二十三日以后，大临无时，啜泣而作 其三,明末清初,钱谦益,凌晨野哭抵斜晖，雨怨云愁老泪微。有地只因闻浪吼，无天那得见霜飞。廿年薪胆心犹在，三局楸枰算已违。完卵破巢何限恨，衔泥梁燕正争肥。
后秋兴八首壬寅三月二十三日以后，大临无时，啜泣而作 其四,明末清初,钱谦益,百神犹护帝台棋，败局真成万古悲。身许沙场横草日，梦趋行殿执鞭时。忍看末运三辰促，苦恨孤臣一死迟。惆怅杜鹃非越鸟，南枝无复旧君思。
后秋兴八首壬寅三月二十三日以后，大临无时，啜泣而作 其五,明末清初,钱谦益,橘中何地有商山？只影孤拳盖载间。十日焚天人少种，九幽持地鬼为关。诘盘周诰封京观，雕琢淮碑颂伯颜。叹息申胥重趼后，报吴异策尚班班。
后秋兴八首壬寅三月二十三日以后，大临无时，啜泣而作 其六,明末清初,钱谦益,飞走都穷瘴海头，而今人说国亡秋。食残鬼母方知苦，酒醒天公亦解愁。奴丑时来皆市虎，英雄运去总沙鸥。老人生角君休诮，八百终期启汴州。
后秋兴八首壬寅三月二十三日以后，大临无时，啜泣而作 其七,明末清初,钱谦益,枕戈坐甲荷元功，一柱孤擎溟渤中。整旅鱼龙森束伍，誓师鹅鹳肃呼风。三军缟素天容白，万骑朱殷海气红。莫笑长江空半壁，苇间还有刺船翁。
后秋兴八首壬寅三月二十三日以后，大临无时，啜泣而作 其八,明末清初,钱谦益,夷山填海莫逶迤，复汉争如丈尺陂？故国楼桑围羽盖，上林仆柳发条枝。坐看河鼓云旗动，笑指渐台斗柄移。金粟堆前空翠裹，金烬犹傍玉衣垂。
吟罢自题长句拨闷二首 其一,明末清初,钱谦益,孤臣泽畔自行歌，烂熳篇章费折磨。似隐似俳还似谶，非狂非醉又非魔。呕心自笑才华尽，扪腹其如倔强何？二祖历宗恩养士，几人吟咀泪痕多？
吟罢自题长句拨闷二首 其二,明末清初,钱谦益,不成悲泣不成歌，破砚还如墨盾磨。拌以馀生供漫兴，欲将秃笔扫群魔。途穷日暮聊为尔，发短心长可奈何？赋罢无衣方卒哭，百篇号踊未云多。
后秋兴八首自壬寅七月至癸卯五月，讹言繁兴，鼠忧泣血，感恸而作，犹冀其言之或不诬也 其一,明末清初,钱谦益,地坼天崩桂树林，金枝玉叶痛森森。衣冠雨绝支祈锁，阊阖风凄纣绝阴。丑虏贯盈知有日，鬼神助虐果何心？贼臣万古无伦匹，缕切挥刀候斧砧。
后秋兴八首自壬寅七月至癸卯五月，讹言繁兴，鼠忧泣血，感恸而作，犹冀其言之或不诬也 其二,明末清初,钱谦益,海角崖山一线斜，从今也不属中华。更无鱼腹捐躯地，况有龙涎泛海槎。望断关河非汉帜，吹残日月是胡笳。嫦娥老大无归处，独倚银轮哭桂花。
后秋兴八首自壬寅七月至癸卯五月，讹言繁兴，鼠忧泣血，感恸而作，犹冀其言之或不诬也 其三,明末清初,钱谦益,庸蜀经营付落晖，宫车消息转依微。空留赤血从三后，无复遗言诏六飞。马角乌头期已误，龙姿虎步谶俱违。逆臣送喜猖狂甚，趣兴燃脂照腹肥。
后秋兴八首自壬寅七月至癸卯五月，讹言繁兴，鼠忧泣血，感恸而作，犹冀其言之或不诬也 其四,明末清初,钱谦益,自古英雄耻败棋，靴刀引决更何悲？君臣鳌背仍同国，生死龙胡肯后时？事去终嗟浮海误，身亡犹叹渡河迟。关张无命今犹昔，筹笔空烦异代思。
后秋兴八首自壬寅七月至癸卯五月，讹言繁兴，鼠忧泣血，感恸而作，犹冀其言之或不诬也 其五,明末清初,钱谦益,梦回犹傍五溪山，历井扪参吐雾间。却指帝星临楚分，如闻王气满吴关。地翻黑水才伸足，天转青城始破颜。辛苦苍梧旧留守，忠魂常领百僚班。
后秋兴八首自壬寅七月至癸卯五月，讹言繁兴，鼠忧泣血，感恸而作，犹冀其言之或不诬也 其六,明末清初,钱谦益,麻衣如雪白盈头，六月霜飞哭九秋。两耳也随风雨劫，半人偏抱古今愁。地闲沮洳教鱼鸟，天阔烟波养鹭鸥。谁上高台张口笑？为他指点旧皇州。
后秋兴八首自壬寅七月至癸卯五月，讹言繁兴，鼠忧泣血，感恸而作，犹冀其言之或不诬也 其七,明末清初,钱谦益,踰沙轶漠百王功，二祖威凌浩劫中。高庙石龟晴吐雨，长陵铁马夜呼风。南临日驾千重紫，北借霓旌万队红。葛藟绵绵周祚远，明神岂诳白头翁。
后秋兴八首自壬寅七月至癸卯五月，讹言繁兴，鼠忧泣血，感恸而作，犹冀其言之或不诬也 其八,明末清初,钱谦益,蛟宫螭窟势逶迤，蹙浪排波似越陂。荷鼓虚危新气象，白茅青社旧孙枝。磨刀雨过看兵洗，舶䑲风来想檄移。昨夜江天聊举首，寒芒二八已昭垂。
癸卯中夏六日重题长句二首 其一,明末清初,钱谦益,漫漫长夜独悲歌，孤愤填胸肯自磨。敌对灾星凭酒伯，破除愁垒仗诗魔。逢人每道君休矣，顾影还呼汝谓何。欲共老渔开口笑，商量何处水天多。
癸卯中夏六日重题长句二首 其二,明末清初,钱谦益,百篇学杜拟商歌，墨沈频将渍泪磨。世难相寻如鬼疰，国恩未报是心魔。射潮霸主吾衰矣，观井仙人奈老何？取次长谣向空阔，江天云物为谁多？
赠江右施伟长一首,明末清初,陆典,须眉历落舌纵横，讲武论文满座惊。提笔杀人犹带血，杖藜哭世不闻声。踢翻北斗身须见，吸尽西江气未平。千古鲁连归海上，何人一矢躲聊城。
移居半野堂,明末清初,钱谦益,残生天与慰途穷，是处云霞媚此翁。卜宅已居青嶂里，移家仍在翠微中。映门杨柳萋迷绿，掩户桃花合匝红。但放秦人鸡犬去，也应识路似新丰。
红豆诗,明末清初,钱谦益,春深红豆数花开，结子经秋只一枚。王母仙桃余七颗，争教曼倩不偷来。
三峰晚秋,明末清初,吴伟业,晓色近诸天，霜重万象悬。鸡鸣松顶日，僧语石房烟。清磬秀群水，幽花香一泉。欲参黄蘖义，使向此中传。
题王石谷虞山枫林图,明末清初,吴伟业,初冬景物未萧条，红叶青山色尚娇。一幅天然图画里，维摩僧寺破山桥。
挽河东夫人,明末清初,龚鼎孳,岂少完人传，如君论定稀。朱颜原独立，白首果同归。绝脰心方见，齐牢宠不非。可怜共命鸟，犹逐绛云飞。
游虞山,明末清初,曹溶,几折嶙峋上，烟云杳霭间。侵衣见苍翠，沸耳听潺湲。俗爱三春闹，余欣半日闲。从兹蜡两屐，揽胜始虞山。
龙泉寺题壁,明末清初,刘蓼雪,我来挥泪看钟阜，零落梅花绕树飞。宗国故宫嘶战马，孝陵荒草卧肥豨。杏开乍见红成市，柳暗初嫌碧掩扉。怪煞俗人如傀儡，明朝拼与世相违。
述怀,明末清初,丁文瑗,痛说江城破，于今已卅年。丹心终不改，白发幸能全。薇蕨拌生采，衣冠敢死捐。顽民嗤我是，论定盖棺前。
赋赠黄介子先生,明末清初,吴芳植,自古文章厄数奇，惜公磨砺度年时。淩云枉自誇三赋，避世何堪发五噫。绕陌昏烟人去远，隔山皓月梦来迟。秋期海上鲸鱼至，更觅长竿理钓丝。
十六字令 怀远，代人作,明末清初,商景兰,瓜。今岁须教早吐花。圆如月，郎马定归家。
忆秦娥 忆外，代人作,明末清初,商景兰,寒夜冷。终日离愁如断梗。如断梗。日久春长，银瓶落井。落梧惊梦凭谁醒。窗前窗后花枝影。花枝影。玉漏催残，孤灯半隐。
长相思 暮归,明末清初,商景兰,过桥西。花满堤。步印香泥小径归。烟笼万户低。月初辉。星渐稀。光到窗前知未知。何处夜乌啼。
春光好 代姊别妹,明末清初,商景兰,枫树冷，菊花黄。伴行妆。画舫归途十里塘。为谁忙。烟水萍丝荇菜，沙汀鸂鶒鸳鸯。多少离情此际有，待佳章。
浣溪沙 送女归，代人作,明末清初,商景兰,唱罢骊驹神暗伤。阑干小月印虚堂。花枝影度隔帘香。人去空留千里梦，寒深午夜怯银床。独留灯烬照荒凉。
忆秦娥 怀远，代人作,明末清初,商景兰,云将暮。寒砧声送愁无数。愁无数。孤鸿只影，极天难诉。片帆不返金陵渡。相思难道相思路。相思路。千里风尘，一帘霜露。
如梦令 怀远，代人作,明末清初,商景兰,寂寞寒深孤枕。风度罗帏梦醒。梦醒却无情，此际离愁漫整。夜冷。夜冷。花动闲窗月影。
长相思 即事,明末清初,商景兰,水绕溪。花满堤。鹦鹉声高烟柳迷。愁多恨鸟啼。香霏霏。泪凄凄。坐看西山虹影低。诗成雪乱飞。
长相思 即事,明末清初,商景兰,花影圆。月正妍。隔林啼鸟夜声传。相看情倍牵。整翠钿。拂朱弦。熏尽罗帏未肯眠。庭前霜满天。
长相思 春景,明末清初,商景兰,芳草齐。鹧鸪啼。满院花光傍竹篱。行行日已西。柳条长，宝马嘶。问尔王孙归未归。楼高望转迟。
捣练子 秋思,明末清初,商景兰,风草草，露浓浓。筑起愁城几万重。黄叶满庭人未扫，一声哀雁五云中。
少年游 冬景,明末清初,商景兰,梅头未绽，朔风如历，白雪暗飞香。轻寒到枕，愁肠顿起，小胆怯空房。满天云气，一炉烟烬，迢递此韶光。高唐路杳，楚台无梦，何处写鸳鸯。
上西楼 夜阑闻雨,明末清初,商景兰,江城云暗星稀。鸟孤飞。帘外绿残红瘦、漏声催。正风雨。凄凉处。烛花微。警醒梦魂时节、捲罗帏。
画楼春 夜阑闻雨,明末清初,商景兰,城楼吹漏声长。玉炉宝篆生光。乱红落尽暗遗香。浴后残妆。画槛雕楼花鸟，曲屏远挂潇湘。窗前漫整薄罗裳。无限凄凉。
点绛唇 暮景,明末清初,商景兰,时候黄昏，兰房独坐愁多少。寒云缥缈。深把梅枝绕。海月初升，远寺钟声早。炉烟袅。离情未了。步即兰灺小。
探春令 暮归,明末清初,商景兰,斜阳远树晚鸦栖，薄暮愁云闭。又朔风、吹入孤舟里。荡双桡月浮江碎，过沙汀三四。看渔灯、隐隐芦苇岸，一派腊深天气。
长相思 春游，代人作,明末清初,商景兰,思悠悠。恨悠悠。懒整残妆独倚楼。寒光动玉钩。星也愁。月也愁。不耐孤衾拥碧秋。离怀未肯休。
思帝乡 闺怨,明末清初,商景兰,鸳帐冷，烛光浮。帐冷光浮梦短，思悠悠。添得满腔憔悴，满身愁。纵到花间月底，意难留。
忆秦娥 雪景,明末清初,商景兰,彤云恶。六花片片穿帘幕。穿帘幕。鸟栖深树，人登高阁。茫茫无际愁烟薄。玉龙盐虎添萧索。添萧索。一天飞影，半林松鹤。
忆秦娥 雪中别谷虚大师,明末清初,商景兰,空留恋。杨花袅袅随风战。随风战。弥天道远，流光如箭。冰壶夜月凝光殿。朔风减碎鹅毛片。鹅毛片。飞翔莫定，何时相见。
忆王孙 雪夜即事,明末清初,商景兰,凄风夜夜打空林。金锁烟寒上绣衾。春滞莺黄未敢鸣。倍多情。寄恨鹍丝三两声。
浣溪沙 初春夜坐,明末清初,商景兰,玉漏频催夜气清。篆烟深锁绣帏轻。满庭明月照残更。雁柱十三空寄恨，关河百二总离情。春恨何事巧相侵。
醉花间 春恨,明末清初,商景兰,愁离别。偏离别。别恨多周摺。无计解离情，独倚天边月。窗外子规啼，正与春风杂。问鸟语花光，何时皆愁绝。
长相思 雪中作。寄宝姑娘,明末清初,商景兰,梅蕊青。雪花萦。雪重梅寒万里平。微风窗纸声。问卿卿。定有情。篆冷香消却怎生。同心两地明。
诉衷情 雪中怀女僧谷虚,明末清初,商景兰,无端小立琐窗前。飞絮影连天。蒲团雪深三尺，参透几多禅。花欲绽，鸟犹寒。孰相怜。歌翻白雪，笛弄梅花，两鬓霜添。
捣练子 春日舟中见月,明末清初,商景兰,烟漠漠，路茫茫。桃李无言万树芳。百啭黄莺催日暮，白云深处透微光。
春光好 坐河边新楼,明末清初,商景兰,山色秀，水纹清。落花轻。沙上鸳鸯泛绿汀。棹归声。小鸟如啼如话，春光乍雨乍晴。一派霞光催日暮，月东升。
菩萨蛮 坐河边新楼，代人作,明末清初,商景兰,画楼槛外啼黄鸟。山光横断残阳渺。春色杳难留。衔杯花下愁。绣窗笼晓日。紫燕穿帘急。柳拂水痕清。渔歌渡远汀。
菩萨蛮 坐河边新楼，代人作,明末清初,商景兰,春光难驻伤心色。远山暮影烟如织。花气傍高楼。游人在上头。闲倚阑干敞。湖水平如掌。浪影乱晴空。渔舟荡晚风。
海棠春 赠侄女吴子,明末清初,商景兰,绿窗春透垂杨影。更多少、月明风冷。花枝黄鸟声，绣阁酣初醒。被底鸳鸯，阶前白璧。都是欢时美景。惭愧白头人，空叹时如锦。
更漏子 闺中四景词 春,明末清初,商景兰,艳阳天，流水曲。处处莺啼柳绿。初睡足，晓妆迟。帘开燕子飞。桃如火，梅如豆。添得玉颜消瘦。眉淡淡，鬓星星。王孙草正青。
更漏子 闺中四景词 夏,明末清初,商景兰,湘帘外，池水侧。双燕风前归急。移玉簟，弄双纨。黄梅雨正翻。薰风起，芙蓉乱。叶底鸳鸯寻伴。一队队，一双双。联翩宿野塘。
海棠春 闺中四景词 秋,明末清初,商景兰,西风萧瑟梧桐老。闻处处、寒砧夜捣。罗袂拂霜轻，雾髻侵云袅。绿窗声送孤鸿早。纨扇上、离愁多少。月下桂香浮，限煞秋光好。
海棠春 闺中四景词 冬,明末清初,商景兰,朔风剪出鹅毛片。柳絮与、梅花相见。木落万山空，正大江如练。红炉拨尽寒犹战。况夜夜、玉壶添箭。耐得岁寒心，又苦桃花面。
卜算子 初春游寓山看花,明末清初,商景兰,春半绿茵齐，处处香风透。满目青山点翠苔，景色依然秀。尽道柳丝黄，不解梅花瘦。回首莺啼深树时，正是秋千候。
忆秦娥 初春剩国忆子,明末清初,商景兰,莺声咽。柳梢烟雨梅梢月。梅梢月。谁家玉笛，十分凄切。迢迢子去伤离别。空亭寂寞愁心结。愁心结。梨花飞碎，香飘尘绝。
洞天春 初春同友坐剩国书屋,明末清初,商景兰,黄鹂槛外声小。曲径残梅未扫。淑气含春遍芳草。正晴光缭绕。闲庭竟日悄悄。无奈佳人去早。蛱蝶轻飞，风飘花乱，新愁多少。
卜算子 春日寓山看花,明末清初,商景兰,烟暖碧云楼，楼迥春山秀。风落残红水面飘，池内清波皱。柳外小莺啼，花鸟声相斗。唤起当年万种愁，泪湿青衫袖。
临江仙 题牡丹,明末清初,商景兰,锦树一阑无气力，随风婀娜枝头。艳阳却被夕阳收。春光有恨，待欲控双钩。香入美人销不尽，依然别样娇羞。太真西子并风流。小窗倚遍，明月更相留。
烛影摇红 咏鵻堂怀旧,明末清初,商景兰,春入华堂，玉阶草色重重暗。寒波一片映阑干，望处如银汉。风动花枝深浅。忽思量、时光如箭。歌声撩乱。环佩叮当，繁华未断。游赏池台，沧桑顷刻风云换。中宵笳角恼人肠，泣向庭闱远。何处堪留顾盼。更可怜、子规啼遍。满壁图书，一枝残蜡，几声长叹。
捣练子 留别,明末清初,商景兰,人去也，情难舍。花枝吹散风潇洒。霜天宿鸟静无声，流苏锦帐含愁下。
菩萨蛮 秋思   见《林下词选》、蒋重光《昭代词选》,明末清初,黄媛介,芙蓉花发藏香露。白云惨淡关山路。愁思惹秋衣。满庭黄叶飞。绣阁帘初捲。梦与离人远。秋雨又如烟。魂销似去年。
长相思 春暮,明末清初,黄媛介,风满楼。雨满楼。风雨年年无了休。馀香冷似秋。卖花声。卖花舟。万紫千红总是愁。春流难断头。
长相思 春日饮闲靓,明末清初,黄媛介,花满栏。叶满栏。人醉言归情未阑。都来相见难。道如兰。气如兰。随在云山日一竿。离心江上看。
临江仙 秋日,明末清初,黄媛介,庭竹萧萧常对影，捲帘幽草初分。罗衣香褪懒重熏。有愁憎语燕，无事数归云。秋雨欲来风未起，芭蕉深掩重门。海棠无语伴销魂。碧山生远梦，新水涨平村。
金菊对芙蓉 答宗姊月辉见怀之作,明末清初,黄媛介,五易星霜，两迁村塾，思君几许魂消。看燕来雁去，梦断音遥。兵戈路绝空相念，惟虚却、月夕花朝。还家一载，城隅轻隔，似阻江潮。感伊投我琼瑶。羡珠光溜彩，玉韵含韶。恨未能携手，愁寄纤毫。君家梅竹犹堪赏，待相逢、斗酒重浇。春光未老，花香正美，离思空劳。
南歌子 秋思,明末清初,纪映淮,翠菊娇秋色，金蓉衬晚霞。倦来无力倚红纱。恨杀孤鸿一点、叫天涯。
桃源忆故人 暮春,明末清初,纪映淮,楼前花逐东风舞。惟有杨花堪妒。一味入帘穿户。不管愁人顾。枝头杜宇声偏苦。叫得斜阳欲暮。门外残红无数。零落横塘路。
醉桃源 早春,明末清初,纪映淮,疏帘不捲早春寒。残梅倚石栏。碧天无际路漫漫。孤云独去闲。丝添鬓，意阑珊。频将双泪弹。中庭明月又团团。愁人不要看。
鹧鸪天 有感,明末清初,纪映淮,落尽红香绿满枝。韶光如驶去难追。春归过去鹃啼血，小阁帘垂乳燕窥。情脉脉，意孜孜。无言常自费寻思。连天草色和烟碧，何事东风着意吹。
小重山 端午,明末清初,纪映淮,闲窗独坐病馀身。惊闻画鼓闹，在河津。始知节届佩符辰。彩丝系，输与少年人。一岁一番新。年光催短鬓。暗伤神。感时怀古欲沾巾。湘江渺，何处吊灵均。
传言玉女 咏残梅,明末清初,纪映淮,疏梅枝上，昨夜又经春雪。依依窗外，恰对人寥寂。冷淡孤芳，一种幽情殊绝。休吹长笛，好留馀馝。瘦影横斜，正冰蟾好时节。乱点苍苔，无奈东风劣。梦断高楼，有恨无言可说。早听帘际，莺调新舌。
苏幕遮 客里送春,明末清初,刘碧,乱云中，残照里。又送他归，懒唤莺儿起。山径落红谁是主，别恨离情，目断韶华矣。擘涛笺，飞翠尾。每到关心，逗得愁如绮。岁岁劳人长徙倚，一似杨花，暗去随江水。
花深深 闺怨,明末清初,顾媚,花飘零。帘前暮雨风声声。风声声。不知侬恨，强要侬听。妆台独坐伤离情。愁容夜夜羞银灯。羞银灯。腰肢瘦损，影亦伶仃。
虞美人 答远山李夫人寄梦,明末清初,顾媚,春明一别鱼书悄。红泪沾襟小。却怜好梦渡江来。正是离人无那、倚妆台。朱栏碧树江南路。心事都如雾。几时载月向秦淮。收拾诗囊画轴、称心怀。
千秋岁 送远山李夫人南归,明末清初,顾媚,几般离索。只有今番恶。塞柳凄，宫槐落。月明芳草路，人去真珠阁。问何日、衣香钗影同绡幕。曾寻寒食约。每共花前酌。事已休，情如昨。半船红烛冷，一棹青山泊。凭任取、长安裘马争轻薄。
忆王孙,明末清初,李玉照,幽闺深闭日如年。临镜无心整翠钿。赢得愁肠两处牵。思淹淹。裙带闲拈花柳边。
如梦令 夜坐,明末清初,李玉照,梦入愁乡初醒。犹有残灯相映。铁马寂无声，金鸭沉烟已烬。清冷。清冷。谁念绣衾孤另。
醉公子 忆梦中美人,明末清初,李玉照,无意拈花片。有恨抛针线。细想梦中人。芳姿记未真。默坐还相忆。珠泪和香滴。月色到窗纱。寻思暗抵牙。
南歌子  见《众香词》,明末清初,王毓贞,浴罢明肌雪，妆残亸鬓鸦。娇怯欲扶花。花枝扶不得、倚风斜。
生查子,明末清初,王毓贞,兰沐绮窗凉，红汗酥胸溅。倦倚玉栏杆，蜂咂娇花颤。红沁被池香，翠滑眉心现。挥麈扑青蝇，佯拂檀郎面。
生查子,明末清初,王毓贞,鸂鶒翠钿飞，翡翠榴裙嵌。含笑入罗帏，人影灯光蘸。昵枕听晨鸡，点点铜壶勘。亏得种芭蕉，日闪红窗暗。
团扇篇,明末清初,钱谦益,合欢团扇美人作，轻云如纨雪如素。裁成顾兔舒月波，画出乘鸾上天路。美人容华倾六宫，舍羞却扇妖且慵。自分团栾赛明月，岂知摇动生秋风。碧天一夜秋如水，炎凉尽在君怀里。不怨秋风坐弃捐，却愁明月常相似。秋来明月正婵娟，别殿长门是处悬。从教妾扇经秋掩，但愿君心并月圆。君心如月不可掇，妾扇团团那忍割。可怜团扇无蔽亏，不比清光有盈缺。奉君清暑为君容，莫道恩情中路空。蛛丝虫网频垂泪，还感君恩在箧中。
题宋徽宗杏花村图,明末清初,钱谦益,宜春小苑春风香，宣和秘殿春昼长。帝所神霄换新诰，江南花石催头纲。至尊盘礴自游艺，宛是前身画师制。岁时婚嫁杏花村，桑麻鸡犬桃源世。杏花村中花冥冥，纥干山雀群飞鸣。巾车挈箧去何所，无乃负担趋青城。君不见杏花寒食钱塘路，鬼磷灯檠风雨暮。麦饭何人浇一盂，孤臣哭断冬青树！
送福清公归里二首 其一,明末清初,钱谦益,甘陵南北久分歧，鹓鹭雍容彼一时。抗疏有人盈琐闼，顾名无阙省罘罳。恩牛怨李谁家事，白马清流异代悲。八载调羹心独苦，临行谆复外廷知。
送福清公归里二首 其二,明末清初,钱谦益,鹗立朝端领搢绅，飘萧鬓发见风神。契丹使亦知元老，回纥占应见大人。代许孤忠留一柱，帝思耆德抚三辰。吴门咫尺邻阊阖，珍重东山五亩身。
戊辰七月应召赴阙车中言怀二首 其一,明末清初,钱谦益,三年严谴望修门，随例趋朝又北辕。圣代故应无弃物，孤臣犹有未招魂。夕阳亭下人还过，端礼门前石尚蹲。重向西风挥老泪，馀生何以答殊恩。
戊辰七月应召赴阙车中言怀二首 其二,明末清初,钱谦益,寥廓高天一冥鸿，肯随乌鸟问雌雄！纷纷岂止容卿辈，碌碌何须笑乃公。赤汗马应空冀北，白头豕自愧辽东。郊原无限停车思，落日披襟得远风。
临城驿壁见方侍御孩未题诗,明末清初,钱谦益,驿吏逢迎旧赭衣，生还今日是耶非？纶竿喜值金鸡放，华表真同白鹤归。抱蔓摘瓜馀我在，破巢完卵似君稀。循墙叹息看题句，淅淅秋风起夕扉。
十一月初六日召对文华殿旋奉严旨革职待罪感恩述事三首 其一,明末清初,钱谦益,宫廷初散鼠孤群，殷殷成雷又聚蚊。卷舌光芒仍炫耀，台阶气象向氤氲。伤心诏狱生春草，回首觚棱隔暮云。明主定无钩党禁，文华休拟作同文。
潞河别刘咸仲吏部,明末清初,钱谦益,别绪乡心浩莫分，潞河风雨帝城云。能容放废惟良友，未忘京华为圣君。衰鬓数茎还去国，秋风一叶又离群。《渭城》歌罢休垂泪，逐客年来实绝闻。
题淮阴侯庙,明末清初,钱谦益,淮水城南寄食徒，真王大将在斯须。岂知隆准如长颈，终见鹰扬死雉姁。落日井陉旗尚赤，春风钟室草先朱。东西冢墓今安在，好为英雄奠一盂。
已巳八月待放归田感怀述事奉寄南都诸君子,明末清初,钱谦益,留都文物汉西京，虎踞龙蟠集俊英。高庙神灵尝陟降，中朝佞幸敢纵横！琐闱月白钟山晓，乌府霜寒淮水清。望尽浮云天北极，长安应见泰阶明。
戊寅九月初三日奉谒少师高阳公于里第感旧述怀三首 其一,明末清初,钱谦益,忽漫抠衣拜此堂，心期如梦泪千行。更阑尚说三条烛，坐久真惭数仞墙。孔思周情新著作，禹粮尧韭旧耕桑。明灯促席亲函丈，秋柝沈沈夜未央。
戊寅九月初三日奉谒少师高阳公于里第感旧述怀三首 其二,明末清初,钱谦益,再镇危关锁钥长，一归寇盗总猖狂。心因忧国浑如醉，鬓为论兵半有霜。椽笔携将分子姓，靴刀留取压文章。入郊先问躬耕地，简较秋原几树桑。
岁暮杂怀,明末清初,钱谦益,卒岁闲门有雀罗，流年徂谢意如何？看花伴侣青春少，种菜英雄白首多。佩剑定须悬旧陇，明珠只合换新歌。剧怜渭水垂纶叟，未应非熊鬓已皤。
送吴兴公游下邳兼简李条侯,明末清初,钱谦益,落花飞雨搅邗沟，襆被奚囊感薄游。宝剑千金吴季子，长城半壁汉条侯。高榆耕垒连沧海，深柳书堂枕碧流。共话老夫应失笑，春深冒絮尚蒙头。
简侯研德并示记原,明末清初,钱谦益,当飨休听《暇豫歌》，破巢完卵为铜驼。国殇何意存三户，家祭无忘告两河。击筑泪从天北至，吹箫声向日南多。知君耻读《五裒传》，但使生徒废《蓼莪》。
东归漫兴,明末清初,钱谦益,林木池鱼灰烬寒，鸳湖恨水去漫漫。西华葛帔仍梁代，东市朝衣尚汉官。白鹤遄归无石表，金鸡旋放少纶竿。招魂倘有巫阳在，历历残棋忍重看。
丙戍南还赠别故侯家妓人冬哥二首 其一,明末清初,钱谦益,绣岭灰飞金谷残，内人红袖泪阑干。临歧莫怅青娥老，两见仙人泣露盘。
丙戍南还赠别故侯家妓人冬哥二首 其二,明末清初,钱谦益,天乐荒凉禁苑倾，教坊凄断旧歌声。临岐只合懵腾去，不忍听他唱《渭城》。
读史记戏书,明末清初,钱谦益,汉家争道孝文明，左右临朝问亦轻。绛灌但知谗贾谊，可思流汗愧陈平？
故宫人,明末清初,钱谦益,汉宫遗事剪灯论，共指青衫认泪痕。今夕惊沙满蓬鬓，始知永巷是君恩。
留题秦淮丁家水阁二首 其一,明末清初,钱谦益,舞榭歌台罗绮丛，都无人迹有春风。踏青无限伤心事，并入南朝落照中。
留题秦淮丁家水阁二首 其二,明末清初,钱谦益,苑外杨花待暮潮，隔溪桃叶限红桥。夕阳凝望春如水，丁字帘前是六朝。
村庄红豆花诗,明末清初,钱谦益,金尊檀板落花天，乐府新翻《红豆篇》。取次江南好风景，莫教肠断李龟年。
驱雀词,明末清初,方拱乾,雀莫啄我蔬，我蔬种已迟。衰年事事钝，辛勤还后时。聊取生意足，宁独疗长饥！甲坼才如豆，不及邻家肥。肥蔬啄可饱，瘦蔬啄无遗。饥我不饱汝，两伤亦奚为？欲驱不忍击，短竿护疏篱。我蔬肥有日，除竿任汝飞。听汝嗷嗷音，生事同我微。
舂声,明末清初,方拱乾,在家愁闻砧，砧声为客衣。在客愁闻舂，舂声为客饥。舂本非恶声，客耳自凄其。砧声砧者苦，舂声闻者悲。此地尽为客，室家亦羁縻。遘此八月霜，稻粱同草衰。稗种贱独早，皮尽乃得糜。十斗舂一斛，家家急朝炊。两舂一口资，廿口将安资？夜长月色苦，冷淡无光辉。声声相断续，远近闻一时。悲馀转成喜，得食谅不迟。便作笙竽听，天风任尔吹。
补窗,明末清初,方拱乾,纸窗如破衲，丛添针线迹。纤纤鱼鳞光，朝曦逗微隙。夜来朔风狂，洞然半分剨。寒威透旃裘，况乃敝衣帻。看囊久无钱，纸价贵逾昔。求全势所难，补罅情转适。平生鄙弥缝，于兹悟损益。渐暄飙亦温，安稳蓬蒿宅。旧研释冰痕，昼长聊点《易》。微云影太空，不碍虚生白。
路遇李澹生冯炳文,明末清初,方拱乾,皂帽冲风沙，晴天疑晦霿。睹君行路色，触我来时痛。握手万端生，醒眼三年梦。相赠绕朝鞭，前途慎珍重。
募僧收枯骨,明末清初,方拱乾,兵戈二十载，枯骨尚如麻。中岂无才智，生原有室家。啼魂昏白昼，掩胔仗黄沙。何处烦冤尽，观空仰《法华》。
早起,明末清初,方拱乾,长夜厌朝眠，暾光到枕先。家无烦老事，人爱早晴天。研洗和冰墨，炉温隔夕烟。惺惺平旦气，孤坐倍泠然。
掩柴门,明末清初,方拱乾,柴门开亦静，无事手常关。晓露花争坼，斜阳牛自还。相看忘塞俗，久已负家山。偶忆雍陶句，开笼放白鹇。
九日,明末清初,方拱乾,郁郁连朝雪，萧萧九日晴。异乡谁送酒，令节但存名。目断天无极，风高沙自惊。莫嫌人迹远，雁迹罢南征。
放雉,明末清初,方拱乾,万物爱生还，凌霄刷羽翰。自经罗网苦，益觉地天宽。文采无夸耀，飞翔得便安。故山谐伴侣，不羡女床鸾。
宁远温泉,明末清初,方拱乾,温与探汤异，边城旧擅名。无心何自热，有本得长清。调燮功谁擅，寒暄理自平。衰年苦萧飒，一濯已春生。
晤林茂之时年八十五矣,明末清初,方拱乾,群奉丈人行，相看若鼎彝。别时贫到骨，近日老能诗。结客前朝重，遗民后代知。嗟予随仗履，鬓发已如丝。
旧鹤,明末清初,方拱乾,老鹤迎人作意鸣，三年前是一般声。别来何物不经变，知尔于人无所争。旧侣分飞怜独立，故交相遇倍多情。卫廷岂少乘轩辈，谁卧长松梦玉京。
广宁,明末清初,方拱乾,医巫闾是望中山，指点残黎惨淡间。北镇祀谁凭享殿，南冠人尚恋榆关。光熹往事伤心久，刘杜征魂带血还。惭愧高冈祀李靖，纪功碑断藓花斑。
译使至高丽,明末清初,方拱乾,天荒地老更谁邻，属国惊闻接海滨。豺虎窟多中土客，风凰城是旧朝臣。泉刀重译旃裘雪，盐铁归装塞马春。试问为奴当日祖，流传《洪范》可能陈？
永和宫词廿七首 其一,明末清初,吴伟业,扬州明月杜陵花，夹道香尘迎丽华。旧宅江都飞燕井，新侯关内武安家。
永和宫词廿七首 其二,明末清初,吴伟业,雅步纤腰初召入，钿合金钗定情日。丰容盛鬋固无双，蹴鞠弹棋复第一。
永和宫词廿七首 其三,明末清初,吴伟业,上林花鸟写生绡，禁本钟王点素毫。杨柳风微春试马，梧桐露冷夜吹萧。
永和宫词廿七首 其四,明末清初,吴伟业,君王宵旰无欢思，宫门夜半传封事。玉几金床少晏眠，陈娥卫艳谁频侍。
永和宫词廿七首 其五,明末清初,吴伟业,贵妃明慧独承恩，宜笑宜愁慰至尊。皓齿不呈微素问，蛾眉欲蹙又温存。
永和宫词廿七首 其六,明末清初,吴伟业,本朝家法修清宴，房帷久绝珍奇荐。敕使惟追阳羡茶，内人数减昭阳膳。
永和宫词廿七首 其七,明末清初,吴伟业,维扬服制擅江南，小阁炉烟沈水含。私买琼花新样锦，自修水递进黄柑。
永和宫词廿七首 其八,明末清初,吴伟业,中宫谓得君王意，银镮不妒温成贵。早日艰难护大家，比来欢笑同良娣。
永和宫词廿七首 其九,明末清初,吴伟业,奉使龙楼贾佩兰，往还偶失两宫欢。虽云樊昵能辞令，欲得昭仪喜怒难。
永和宫词廿七首 其十,明末清初,吴伟业,绿绨小字书成印，琼函自署充华进。请罪长教圣主怜，含辞欲得君王愠。
永和宫词廿七首 其十一,明末清初,吴伟业,君主内顾恤倾城，故剑还存敌体恩。手诏玉人蒙诘问，自来阶下拭啼痕。
永和宫词廿七首 其十二,明末清初,吴伟业,外家官拜金吾尉，平生游侠多轻利。缚客因催博进钱，当筵便杀弹筝伎。
永和宫词廿七首 其十三,明末清初,吴伟业,班姬才调左姬贤，霍氏骄奢窦氏专。涕泣微闻椒殿诏，笑谭豪夺灞陵田。
永和宫词廿七首 其十四,明末清初,吴伟业,有司奏削将军俸，贵人冷落宫车梦。永巷传闻去玩花，景和门里谁陪从！
永和宫词廿七首 其十五,明末清初,吴伟业,天颜不怿侍人愁，后促黄门召共游。初劝官家佯不应，玉车早到殿西头。
永和宫词廿七首 其十六,明末清初,吴伟业,两王最小牵衣戏，长者读书少者弟。闻道群臣誉定陶，独将多病怜如意。
永和宫词廿七首 其十七,明末清初,吴伟业,岂有神君语帐中，漫云王母降离宫。巫阳莫救仓舒恨，金锁雕残玉箸红。
永和宫词廿七首 其十八,明末清初,吴伟业,从此君王惨不乐，丛台置酒风萧索。已报河南失数州，况经少子伤零落。
永和宫词廿七首 其十九,明末清初,吴伟业,贵妃瘦损坐匡床，慵髻啼眉掩洞房。豆寇汤温冰簟冷，荔支浆热玉鱼凉。
永和宫词廿七首 其二十,明末清初,吴伟业,病不轻秋泪沾臆，徘徊自绝君王膝。苔没长门有梦归，花飞寒食应相忆。
永和宫词廿七首 其二十一,明末清初,吴伟业,玉匣珠襦启便房，薤歌无异葬同昌。君王欲制《哀蝉赋》，诔笔词臣有谢庄。
永和宫词廿七首 其二十二,明末清初,吴伟业,头白宫娥暗嚬蹙，庸知朝露非为福。宫草明年战血腥，当时莫向西陵哭。
永和宫词廿七首 其二十三,明末清初,吴伟业,穷泉相见痛苍黄，还向官家问永王。幸免玉环逢丧乱，不须铜雀怨兴亡。
永和宫词廿七首 其二十四,明末清初,吴伟业,自古豪华如转毂，武安若在忧家族。爱子虽添北渚愁，外家已葬骊山足。
永和宫词廿七首 其二十五,明末清初,吴伟业,夜雨椒房阴火青，杜鹃啼血濯龙门。汉家伏后知同恨，止少当年一贵人。
永和宫词廿七首 其二十六,明末清初,吴伟业,碧殿凄凉新木拱，行人尚识昭仪冢。麦饭冬青问茂陵，斜阳蔓草理残垄。
永和宫词廿七首 其二十七,明末清初,吴伟业,昭丘松槚北风哀，南内春深拥夜来。莫奏《霓裳》天宝曲，景阳宫井落秋槐。
画中九友诗,明末清初,吴伟业,华亭尚书天人流，墨花五色风云浮。至尊含笑黄金投，残膏剩馥鸡林求。太常妙迹兼银钩，乐郊拥卷高堂秋。真宰欲诉穷雕搜，解衣盘礴堪忘忧。谁其匹者王廉州，神姿玉树三山头，摆落万象烟霞收。尊彝斑剥探商周，得意换却千金裘。檀园著述夸前修，丹青馀事追营丘。平生书画置两舟，湖山胜处供淹留。阿龙北固持两矛，披图赤壁思曹刘。酒醉洒墨横江楼，蒜山月落空悠悠。姑苏太守今僧繇，问事不省张两眸。振笔忽起风飕飕，连纸十丈神明遒。松圆诗律通清讴，墨庄自画归田游。一犁黄海鸣春鸠，长笛倒骑乌牸牛。花龛巨幅千峰稠，小景点出林塘幽。晚年笔力凌沧洲，幅巾鹤发轻王侯。风流已矣吾瓜畴，一生迂癖为人尤，僮仆窃骂妻孥愁。瘦如黄鹄闲如鸥，烟驱墨染何曾休。
雪中遇猎,明末清初,吴伟业,北风雪花大如掌，河桥路断流澌响。愁鸱饥雀语啁啾，健鹘奇鹰姿飒爽。将军射猎城南隅，软裘快马红氍毹。秋翎垂头西鼠暖，鸦青径寸装明珠。金鹅箭褶袍花湿，挏酒驼羹马前立。锦靴玉貌拨秦筝，瑟瑟鬟多好颜色。少年家住贺兰山，碛里擒生夜往还。铁岭草枯烧堠火，黑河冰满渡征鞍。十载功成过高柳，闲却平生射雕手。漫唱千人《敕勒歌》，只倾万斛屠苏酒。今朝仿佛李陵台，将军喜甚围场开。黄羊突过笑追射，鼻端出火声如雷。回去朱旗满城阙，不信沟中冻死骨。犹有长征远戍人，哀哀万里交河卒。笑我书生短褐温，蹇驴箬笠过前村。即今莫用《梁园赋》，扶杖归来自闭门。
咏拙政园山茶,明末清初,吴伟业,拙政园内山茶花，一株两株枝交加。艳如天孙织云锦，赪如姹女烧丹砂。百年前是空王宅，宝珠色相生光华。歌台舞榭从何起，当日豪家擅闾里。苦夺精蓝为玩花，旋抛先业随流水。儿郎纵博赌名园，一掷输人等糠秕。后人修筑改池台，石梁路转苍苔履。曲槛奇花拂画楼，楼上朱颜娇莫比。斗尽风流富管弦，更谁瞥眼闲桃李。齐女门边战鼓声，入门便作将军垒。荆棘从填马矢高，斧斤勿剪莺簧喜。近年此地归相公，相公劳苦承明宫。真宰阳和暗回斡，长安日日披熏风。花留金谷迟难落，花到朱门分外红。一去沈辽归未得，百花深锁月明中。看园剩有灌花老，为道此花吴地少。宋代经今六百年，虬干成围更成抱。嘉宾开宴醉春风，火齐堆光上穹昊。于今忽作无主花，满地飘残竟谁扫！闻语还思出塞人，玉门关外无芳草。梦魂遥想故园花，未见名花颜色好。对花不语泪沾衣，惆怅花间燕子飞。折取一枝还供佛，征入消息几时归？
读史杂感,明末清初,吴伟业,吴越黄星见，园陵紫气浮。六师屯鹊尾，双阙表牛头。静镇资安石，艰危仗武侯。新开都护府，宰相领扬州。莫定三分计，先求五等封。国中惟指马，阃外尽从龙。朝事归诸将，军输仰大农。淮南数州地，幕府但歌钟。北寺谗成狱，西园贿拜官。上书休讨贼，进爵在迎銮。相国争开第，将军罢筑坛。空馀苏武节，流涕向长安。贵戚张公子，奄人王宝孙。入陪宣室宴，出典羽林屯。狗马来西苑，俳优待北门。不时中旨召，著籍并承恩。
遇旧友,明末清初,吴伟业,已过才追问，相看是故人。乱离何处见，消息苦难真。拭眼惊魂定，衔杯笑语频。移家就吾住，白首两遗民。
家园次罢官吴兴有感,明末清初,吴伟业,世路嗟谁稳，栖迟可奈何！官随残梦短，客比乱山多。闭阁疑香坐，行厨载酒过。却听渔唱响，落日有风波。
课女,明末清初,吴伟业,渐长怜渠易，将衰觉子难。晚来灯下立，携就月中看。弱喜从师慧，贫疑失母寒。亦知谈往事，生日在长安。
过朱买臣墓,明末清初,吴伟业,翁子穷经自不贫，会稽连守拜为真。是非难免三长史，富贵徒夸一妇人。小吏张汤看倨傲，故交庄助叹沉沦。行年五十功名晚，何似空山长负薪。
台城,明末清初,吴伟业,形胜当年百战败，子孙容易失神州。金川事去家还在，《玉树》歌残恨未休。徐邓功勋谁甲第，方黄骸骨总荒丘。可怜一片秦淮月，曾照降幡出石头。
功臣庙,明末清初,吴伟业,画壁精灵间气豪，鄂公羽箭卫公刀。丹青赐额丰碑壮，棨戟传家甲第高。鹿走三山争楚汉，鸡鸣十庙失萧曹。英雄转战当年事，采石悲风起怒涛。
秣陵口号,明末清初,吴伟业,车马垂杨十字街，河桥灯火旧秦淮。放衙非复通侯第，废圃谁知博士斋。易饼市傍王殿瓦，换鱼江上孝陵柴。无端射取原头鹿，收得长生苑内牌。
送曹秋岳以少司农迁广东左辖,明末清初,吴伟业,秋风匹马尉佗城，铜鼓西来正苦兵。万里虞翻空远宦，十年杨仆自专征。山连鸟道天应尽，日落蛮江浪未平。此去好看宣室召，汉皇前席问苍生。
杂感,明末清初,吴伟业,武安席上见双鬟，血泪青娥陷贼还。不为君亲来故国，却因女子下雄关。取兵辽海哥舒翰，得妇江南谢阿蛮。快马健儿无限恨，天教红粉定燕山。
登缥缈峰,明末清初,吴伟业,绝顶江湖放眼明，飘然如欲御风行。最高尚有鱼龙气，半岭全无鸟雀声。芳草青芜迷远近，夕阳金碧变阴晴。夫差霸业销沈尽，枫叶芦花钓艇横。
与友人谈遗事,明末清初,吴伟业,曾侍骊山清道尘，六师讲武小平津。云髦大纛星辰动，天策中权虎豹陈。一自羽书飞紫塞，长教钲鼓恨黄巾。孤臣流涕青门外，徒使田横客笑人。
岁暮行,明末清初,龚鼎孳,天寒鼓柁生悲风，残年白头高浪中。地经江徼饱焚掠，夜夜防贼弯长弓。荒村哀哀寡妇哭，山田瘦尽无耕农。男逃女窜迫兵火，千墟万落仓箱空。昨夜少府下争牒，军兴无策宽蜚鸿。新粮旧税同立限，入不及格书驽庸。有司累累罪贬削，缗钱难铸山非铜。朝廷宽大重生息，群公固合哀愚蒙。揭竿扶杖尽赤子，休兵薄敛恩须终。
姑山草堂歌,明末清初,龚鼎孳,上书不踏金华省，苍头瘦马冲沙冷。拔剑不割金门肉，老寺残僧铛折足。姑山草堂天下重，松菊东篱阅晋宋。园宅全因宾客荒，才名未逐风尘用。嵚寄历落谁能嗤，烟波五湖足钓丝。秦淮垂柳楚州雪，病夫吟眺恒相期。重逢酒楼下，色定还惊疑。浩荡江海人，何意来京师。门巷疏花掩深酌，高城鼓角寒星落。总教世事属青云，但爱吾徒有丹壑。拂袖长辞骠骑府，脱粟安用公孙阁。卢龙叶堕边霜来，江南林涧还秋苔。知裘日暮何为哉，芒鞋竹杖无氛埃。留君不住羡君去，萧萧易水挥残杯。
樟树行,明末清初,龚鼎孳,古樟轮囷异枯柏，植根江岸无水石。风霜盘亘不计年，枝干扶疏讵论尺。望中转柁愁易过，道旁掉臂真可惜。其下萧瑟枫林青，其侧参差茅宇白。十年跃马桑乾东，双松诘曲慈仁宫。紫鸽翔舞避偃蹇，苍龙蜒蜿回虚空。今来荒野忽有此，数亩阴雪争天风。当时万幕驻金甲，大树飒沓开神功。勿言将压烦榱栋，傲睨高原川谷重。寒翠宁因晚岁雕，孤撑不畏狂澜送。地近军城耀水犀，天开阿阁巢云凤。自古全生贵不材，樟乎匠石忧终用。
飞来峡,明末清初,龚鼎孳,浈水沿江曲，双崖浪欲吞。石欹崩峡口，云涌荡天门。地截蛟龙断，山埋日月昏。楼船飞渡后，惘惘失空村。
癸未十月初七日以言事下狱,明末清初,龚鼎孳,社稷关元老，忧天语信狂。九重容折槛，万死待浮湘。鹿马人犹眩，龙蛇道已荒。贾生年少哭，终是岁岩廊。
吴郎南征赋别,明末清初,龚鼎孳,一剑朱云得，今看出匣锋。饭难忘巨鹿，人不异卢龙。国士知弓治，家声薄鼎钟。击奸兼破贼，吾欲卷书从。
感事和王子云韵,明末清初,龚鼎孳,江潭摇落自行歌，威凤惊闻有罻罗。三黜风雷天意定，百年环玦主恩多。贾生岂爱投荒去，张禹终如折槛何。去国未收忧国泪，苍生十载望岩阿。
登晴川阁小饮二首 其一,明末清初,龚鼎孳,大别山前落照迟，丹梯百尺正逶迤。天连江汉迷烟艓，人傍星辰倒玉卮。岁晚不消芳草梦，路遥难约旅鸿期。寒风乍卷涛如雪，却忆淮南八月时。
登晴川阁小饮二首 其二,明末清初,龚鼎孳,登高风物郁苍苍，何处寒花发战场。吴蜀健儿犹裹甲，汉江游女自褰裳。中洲鹦鹉萋芳草，隔岸楼台受夕阳。满眼昆明消一醉，烽烟真不上渔航。
初归居巢感怀,明末清初,龚鼎孳,失路人归故国秋，飘零不敢吊巢由。书因入洛传黄耳，乌为伤心改白头。明月可怜销画角，花枝莫遣近高楼。台城一片歌钟起，散入南云万点愁。
秦淮社集白孟新有诗纪事和韵,明末清初,龚鼎孳,放船烟水色苍然，尽谢朱门酒肉膻。落日凤台邀李白，离宫花谱泣伶玄。十年兰艾天难问，诸子膺滂事可怜。虎豹于今尽萧索，吞声还似九关前。
雪航侍御还朝,明末清初,龚鼎孳,青霜一夕起鸳班，有客乘骢万里还。苜蓿夜肥西极马，葡萄秋入玉门关。盛名博望槎同远，往事朱游槛独攀。长为膺滂生意气，盈廷卿相已摧颜。
留别彦远,明末清初,龚鼎孳,子夜吴趋锦瑟弹，人归江海各风湍。谁怜纵酒嵇中散，不异挥锄管幼安。名重尔偏藏著述，路穷吾转讳饥寒。西山薇蕨东山屐，输与时贤白眼看。
蒿庵都谏谪官建宁,明末清初,龚鼎孳,乍闻鸣凤下丹霄，捧檄重惊去路遥。当殿人谁同庆忌，谪官天许对皋陶。风霆正足旌狂直，禄秩将无点圣朝。到日岛门烽燧息，蕉红榕绿引轻桡。
丘曙戒侍讲谪倅琼州,明末清初,龚鼎孳,南武山川一叶舟，行看蜃气吐危楼。无天有海原奇境，挝鼓回帆亦壮游。地逼崖门春涨黑，啸清帘阁战旗收。相逢泷吏多嘲笑，笑汝如弦愧曲钩。
生辰曲,明末清初,龚鼎孳,琉璃为箧贮冰霜，谏草琳琅粉泽香。哭泣牛衣儿女态，独将慷慨对王章。
上元词和善持君韵,明末清初,龚鼎孳,紫雾晴开凤阙初，五侯弦管碧油车。芳闺此夕残灯火，独照孤臣《谏猎书》。
百嘉村见梅花,明末清初,龚鼎孳,天涯疏影伴黄昏，玉笛高楼自掩门。梦醒忽惊身是客，一船寒月到江村。
题绛雪吴君画册,明末清初,龚鼎孳,卖珠补屋意高闲，万叠烟霞拥玉颜。想像乱峰睛雪里，自临眉黛写青山。
韬光庵和高忠宪公韵,明末清初,曹溶,选日届山宇，意适常有馀。喧寂两无染，乃得还其初。古草幽更绿，巢鸟鸣阶除。独往泉上游，人境忽已疏。檐表得微路，高下随所如。肃肃清昼阑，月出松林虚。解带聊宴息，岂曰非我居。
答顾宁人,明末清初,曹溶,北鄙寡同俦，中情正枯槁。谬蓄四方略，救溺甚援嫂。束缚无所施，空堂对衰草。有美三吴杰，险要动深讨。良马碧玉鞍，兴到踏丰镐。土既经时，行李湿秋潦。西南征调繁，万里赋纳藁。囊有本务书，利病满怀抱。采掇及细流，访我平城道。艰辛戈戟间，匡坐说苍昊。撞钟得洪音，太朴去纤缟。汲古沃其根，枝叶倍姣好。下视班张徒，炫目但虚藻。是月凉露零，长边静杲杲。旨酒共话言，愁绪惄如捣。我性本浮游，悠忽将终老。外物丧本真，进德未能早。蒙君下针砭，宿疾期一扫。自知良独难，人鉴庶为宝。
悯荒二首 其一,明末清初,曹溶,寇祸烈兹土，举目无故观。百里一空城，蓬蒿郁相蟠。村妪土中出，肘肉伤雕残。生长不识布，石灰暖我寒。匍匐向前途，力尽酸肺肝。苦菜萌已晚，采之不能餐。撤屋备朝薪，露处难久安。边境既流离，内地何由完。宸聪听还卑，讨论穷众端。减赋息长徭，万方用腾欢。
悯荒二首 其二,明末清初,曹溶,游民轻去乡，担釜卧沟侧。未知何方好，奔走昧南北。无乃吏政苛，聊欲避所逼。持檄疾招来，计口给汝食。诚恐失初心，展转成盗贼。踉跄返前村，日影正曛黑。面目半已改，父子不相识。劝汝秉锄犁，陇上艺黍稷。妇女勿娇惰，轧轧当户织。壮者习弯弓，努力卫邦国。人事苟修诗，天道岂终极。
堕驴行简叶星期,明末清初,曹溶,横山山人出无车，浩兴欲往钟山隅。葛衣炙日仅掩骭，腹底万卷聱牙书。奇书岳渎鲜能载，况此风雪桥边驴。雪昏石滑骤欹侧，前却俄顷纷趑趄。中途一蹶在平地，长耳狡诈奔荒墟。仕路艰危靡不有，陷阱往往生巾裾。万物之灵尽如此，驴也学步师其馀。山人前年宰邗邑，阳侯毒啮不得舒。堤成泽国始平陆，遍挽鱼鳖归耰锄。岂徒民疾快完聚，车马孔道皆安徐。无钱竟触长官怒，一朝谤箧遭驱除。多才自昔召倾覆，更乃傲骨丘山如。瘦驴效尤聊复尔，未若此辈深而狙。山人熟识倚伏理，细事那足烦嗟歔。长干六月暑气合，画桡宛转衔清渠。三日行药两日卧，趫健不异少壮初。慎勿悔此暂时失，诗肠遽使添郁纡。堕驴一笑古有诸，会看治象开皇舆。
李云田以虔州怀予诗见示奉答,明末清初,曹溶,避兵曾说到江东，十幅春帆下北风。烽火依然连郡国，文章真解误英雄。梦回老友蓬蒿里，泪尽军州鼓角中。岁月奔驰还话别，异时搔首望征鸿。
酬徐子能山人,明末清初,曹溶,武原狂客闭关居，花外新传尺素书。重见伟长留撰述，不教元亮擅篮舆。玉山暖映春风动，铁甲晴收水国虚。痛定较量流寓事，皋桥遗迹定何如？
秋柳,明末清初,曹溶,灞陵原上百花残，堤树无枝感万端。攀折竟随宾客尽，萧疏转觉道途寒。月斜楼角藏乌起，霜落河桥驻马看。正值使臣归去日，西风别泪望长安。
观工人琢砚二首 其一,明末清初,曹溶,廿年裘马半从军，羞见羊家白练裙。自笑归装轻似叶，不妨多载岭南云。
观工人琢砚二首 其二,明末清初,曹溶,南唐官务久凋零，海国重来倚玉屏。不信穷途知己有，一双鸲鹆眼常青。
北固山,明末清初,陈之遴,危磴侵云策杖遥，琳宫积翠拥岧峣。烟开铁瓮生残照，风起金山急暮潮。饮马几回虚割据，卧龙从古混渔樵。六朝佳丽依稀在，花月春江响玉箫。
江行杂感,明末清初,周亮工,逐客江干夜寂寥，无端铁笛起中宵。深秋梁苑新沙碛，明月清溪旧板桥。万里梦回千嶂雨，一帆风动五更潮。草堂空有农书在，桑柘如今尽已凋。
舟中与胡元润谈泰淮盛时事次元润韵,明末清初,周亮工,红儿家近古青溪，作意相寻路已迷。渡口桃花新燕语，门前杨柳旧乌啼。画船人过帘波动，翠幔歌轻扇影低。明月欲随流水去，箫声只在板桥西。
寒食后一日新乡道上示许傅岩,明末清初,周亮工,南辕西向浊河边，叹息时违境屡迁。半绽桃花全待雨，平飞柳絮欲为烟。敝车羸马吹新火，古道荒林拜杜鹃。烽燧十年归未得，却愁明发渡旃然。
靖公弟至,明末清初,周亮工,荒城兀坐对灯残，归计先愁百八滩。尔又远来余未去，高堂清泪几时干？
喜蒋用韬至自闽南,明末清初,周亮工,海水群飞百丈高，同君城上拥弓刀。战瘢莫共灯前看，恐惹霜华上鬓毛。
冬日田家二首 其一,明末清初,赵进美,北风夜来息，茅宇觉微暖。比邻机杼鸣，平畴麦叶短。初日聚童稚，坐卧杂鸡犬。屋梁悬众耜，寂寞岁事晚。石寒溪流激，雪霁烧痕浅。疏林不隔烟，冬野能见远。飞鸿顾前渚，饥乌噪空坂。长啸登东皋，暮逐樵声返。
冬日田家二首 其二,明末清初,赵进美,星尽晓色分，日出飞鸟外。高枝残雪压，寒村散微霭。田家门始开，篱落闻犬吠。草际风未定，树杪霞犹在。方见牛羊群，一一远岭背。农夫倚仗立，默念将卒岁。鸟雀鸣阶前，儿女笑窗内。八口饱新粒，未冬完官税。皎皎清溪水，飒飒幽林籁。板桥无屐迹，静与草舍对。时有旧邻家，拂石坐相待。
武昌杂感,明末清初,赵进美,朔月堕白日，水立天昼昏。江汉难分流，岁暮蛟螭尊。怒鳞拔巨浪，势欲无厚坤。鳣鲔亦跳梁，变化随山根。舟楫下可恃，客意谁与论？遥望耆旧里，丁彼汉运屯。我怀沔上翁，长歌归鹿门。
太原,明末清初,赵进美,漠漠寒沙映戍楼，乱馀烽火未全收。天清句注连云起，木落汾河抱郭流。白草昼明吹角晚，黄榆风冷射雕秋。亦知万里轻行役，岁暮旌旗发旅愁。
梨花,明末清初,赵进美,暮烟无语更依依，清影含春望欲稀。疏近琐窗留月照，寒垂网户见莺飞。共停阁外青丝骑，细舞灯前白纻衣。莫向后庭歌《玉树》，故宫风雨已全非。
冬夜集梁园水堂,明末清初,赵进美,千门初月动笳声，秉烛虚堂夜气清。大漠风云乘塞入，危檐星斗落尊明。交情四海谁悬榻，天意中原未厌兵。亦有一丘堪自老，故园东去虎纵横。
南康登楼,明末清初,赵进美,返照临高阁，寒烟澹澹分。空城何所有，一半是匡君。
别滇中僚友之官粤西,明末清初,彭而述,二月春风已送寒，诏书昨日下长安。宦游不谓边城苦，远别其如知己难。孝武石鲸昆水动，日南铜柱海光寒。鹧鸪亭子梅花驿，万里征人马上看。
再登黄鹤楼,明末清初,彭而述,飞楼缥缈著江干，霜鬓登临记往年。隔岸春城浮槛外，乱帆斜日到樽前。山连秦蜀开荆甸，水下东南尽楚天。回首沧桑生感慨，孙刘兴废几茫然。
庚寅八月六日忆母,明末清初,彭而述,遗恨行舟阻太行，难堪此日又潇湘。安东未遂怜温峤，《党锢》无名耻范滂。万里依人空作客，十年遇主尚为郎。萧骚短鬓经秋日，雁杳江城忆故乡。
鄂渚别赵兴宁柱史之官滇南,明末清初,彭而述,春城烟雨酒盈卮，大别山前赋别离。黔郡犹传秦岁月，昆明应识汉旌旗。千盘路上槟榔坞，一线天开玳瑁池。他日益州来驿使，武昌云树足相思。
渝关道中,明末清初,孙廷铨,菀柳荒亭下，残碑古戍前。秋光晴到水，山色净于天。气变虫音急，河沉月影偏。鸣鸡催候吏，问渡石溪船。
咏史,明末清初,孙廷铨,田叔归来窦后伤，萧条梁苑下微霜。一时宾客多枚马，不遣雄文悟孝王。
河上,明末清初,高珩,流水向人间，向水人亦尔。客心何淡淡，清波正齿齿。人境两萧然，太清游无始。劳劳车马尘，谁是沧浪子？
使君愁,明末清初,高珩,巡鹾使者来何许，平干太守颜如土。敲扑卒吏血满堂，豸冠诟厉如虓虎。卒吏附耳守再拜，事上礼仪聊具备。使者一笑回春阳，还朝荐尔真循良。
闻舟师相语,明末清初,高珩,天风争顺逆，人事有参差。昨我停舟处，知君得意时。
送阮亭东归时予亦有归志,明末清初,高珩,青山约略有前期，犹听骊歌乱客思。少折都门东去柳，霜条留待我归时。
赠雪海,明末清初,高珩,西清重到侍垂衣，万死人从浿水归。正可极言天下事，莫言主圣谏书稀。
归舟杂兴,明末清初,高珩,逐岸移舟屡转篷，乘流自可任西东。人生末路住方稳，何用登舟祝顺风。
王铁枪,明末清初,梁清标,王铁枪，真男儿。人留名，豹留皮。河上血战志不移，梁运既去一木支。问破敌，期三日。谗毁既已行，大功那可必。斗鸡小儿事业成，国耻未雪宁偷生！朝梁暮晋者谁子，段凝之辈真如蚁。嗟乎义士一死重太山，砀山朱三群盗耳。良禽栖木贵能择，将军之死亦可惜。
送李蘅若同年之岭右,明末清初,梁清标,五岭天垂尽，曾经马伏波。气蒸飞鸟避，木合夜猿多。徭洞堪传檄，楼船尚枕戈。汉家铜柱在，事业莫蹉跎。
送萧都阃之云中,明末清初,梁清标,缓带翩翩早策勋，旌旄北逐雁鸿群。日高涿鹿消边雪，马渡飞狐起朔云。却敌吹笳刘越石，弯弓饮羽李将军。坐看紫塞烽烟绝，盾墨先驰露布文。
送张仲若司马开府云中,明末清初,梁清标,甲帐风清昼不欢，壮君三十早登坛。每烧北阙莲花炬，俄进西台獬豸冠。组练千群应变色，塞垣六月自生寒。居庸关外山形峻，涿鹿云开驻马看。
送李吉津出塞,明末清初,梁清标,生别妻孥出塞门，严城哀角动黄昏。文章自昔憎时命，痛哭终当感至尊。汉吏多持廷尉法，中朝谁举鲍生幡？此行渐入龙庭去，不用投诗吊屈原。
送张伯珩同年按蜀,明末清初,梁清标,衔命西行白简寒，儒臣初著惠文冠。蚕丛惟有青磷起，伏莽当如赤子看。按部诸侯争负弩，洗兵三峡见安澜。兹行雨露沾殊俗，无复兴歌《蜀道难》。
包孝肃祠,明末清初,梁清标,孝肃祠堂剑佩闲，香花墩畔听潺湲。严霜落后瞻遗像，浊水澄时见笑颜。异代姓名童语习，中宵风雨鹤飞还。古今此地无关节，白日孤城冷蜀山。
拜张许六王祠,明末清初,梁清标,名城蹀血共安危，道左飞尘剩古祠。六矢当年知号令，千秋为万见旌旗。江淮力障孤军日，睥睨风生苦战时。每读昌黎书传后，伤心南八是男儿。
蕉林书屋绝句,明末清初,梁清标,淡烟晴日满帘栊，春色依依上小红。客为看花频载酒，海棠开否问东风。
柳敬亭南归白下,明末清初,梁清标,军中轶事语如新，磊落宁南百战身。为问信陵当日客，侯门谁是报恩人？
姚若侯至感赠,明末清初,王崇简,侧身天地岁时迁，岂意重逢北斗边。万里风波双眼内，三年悲喜一灯前。独宜纵酒聊谐俗，何处狂歌可问天。莫向帝城怀往事，五陵松柏半荒烟。
新秋感兴三首 其一,明末清初,王崇简,忆昔谁人秉国成，甘泉烽火岁频惊。盈庭聚讼惟钩党，伏阙求官藉论兵。坐使威权归北寺，遂令盗贼躏西京。五陵豪贵皆尘土，日暮青磷遍野横。
新秋感兴三首 其二,明末清初,王崇简,殉国曾闻有数公，犯颜敢谏向来同。卫宫几见杨文义，伏辇还逢嵇侍中。荆棘荒凉悲夜月，蟪蛄哀怨吊秋风。至今箕尾光难灭，古木寒烟恨不穷。
新秋感兴三首 其三,明末清初,王崇简,渔阳秋色照桑乾，日暮沙飞雁度难。御苑金茎迷细草，上方银汉挂阑干。西风欲诉明妃怨，千载空歌易水寒。怅望高天成太息，数声清角月中残。
入栈纪行四首 其一,明末清初,杨思圣,极望峰峦稠，云飞常没顶。空翠沾衣裳，堕作涧溪影。花鸟乱听闻，心眼细细领。晞阳射碧潭，石粼碎光炯。蒙笼草成阴，树老身戴瘿。山鬼时一啸，肃肃毛发冷。前行隔后行，后岭迷前岭。
入栈纪行四首 其二,明末清初,杨思圣,暮投黄牛宿，荒垣泄炊烟。树栅防虎过，昏黑灯火连。旅食敢求馀，菽麦性所便。屋角枕巨壑，水石声潺潺。劳生惊物役，忧心中夜煎。起坐当语谁，仗剑泪潸然。
入栈纪行四首 其三,明末清初,杨思圣,栈云易为雨，朝行蒙雾露。崖树架连桥，奔流涧石怒。攀缘争一隙，时防马足误。山禽鸣翠屏，幽阴众壑赴。始知所历高，下见夜来路。壮怀在驰驱，漫自赋《感遇》。
入栈纪行四首 其四,明末清初,杨思圣,客子悲远道，旅途未遑安。整装凌晨发，带雨度柴关。滩石相舂激，云生暗峰峦。步滑屡欹仄，衣湿何时干。强颜慰僮仆，谈笑轻波澜。中情默自伤，何能驾羽翰。
飘风行,明末清初,杨思圣,黄云覆天天梦梦，飘风撼地地欲动。百丈层冰结重阴，白日无色势澒洞。猎猎寒风杀气高，掠沙扑面利如刀。马毛猥磔雁声苦，鱼龙冻蛰狐狸嗥。燕南济北人蹙蹙，死者含冤生者哭。总有乐士那可移，奋飞不及鹙与鹜。监门入告皇心伤，诏书十道被遐荒。可能遭此风霜岁，忍待明年春麦黄。
汉文帝幸代图,明末清初,冯溥,汉帝当年歌《大风》，欢留父老乐融融。谁知将相和调后，更有君王赏宴同。每饭未尝忘巨鹿，故居犹是念新丰。旌旗十万云中驾，休拟登台出塞雄。
钱塘看潮,明末清初,邓旭,夜发富春江，午缆钱塘岸。不见当时射潮者，天际烟波空浩瀚。须臾海门走匹练，白虹蜿蜿吐长线。渐看鳌背负山来，汹涌顿令天地变。龙吹笛，鼍击鼓，冯夷天吴江上舞。万斛舳舻如败叶，怒涛一卷送平浦。伊昔惟闻东流之水无尽期，沃焦澒洞为漏卮。云何已逝壑，而有还源时。应是伍胥文种恨不灭，无路叩天气填咽。故教雪浪排长空，古今嘘吸无时绝。
赠凤凰山咸庵禅丈，庵名凰巢,明末清初,邓旭,万绿藏深壑，苔龛路几层。侧身同蚁进，牵臂学猿腾。累重缘留发，栖幽欲妒僧。半生迟引退，应悔镂春冰。
警志诗,明末清初,施闰章,洋洋景运，六辔徂流。尔征尔迈，不我眷留。维帝赉予，靡德不具。既具既完，逝不我顾。拾穗虽利，不如躬耕。束炬夜驰，不如早行。鸱争腐鼠，凤餐竹食。翔视千仞，下罕雏匹。懿我祖考，争道策骥。腹我目我，遑敢陨坠。昔游东鲁，摄衣孔庭。俯仰瞻听，实迩仪型。匪哀匪慕，泣涕如雨。怆如亡子，初见父母。轨臻回赐，文企姬秦。不惭爝火，持照千春。陨霜警木，世难厉德。怀璧负途，智士不惑。猿则穴果，獭则祭鱼。谁为令人，不勤是图。皇皇朝夕，望晷心栗。如岸斯崩，如虎将咥。冉苦抱疴，颜不待耇。敬尔良时，并宵作昼。
升天行,明末清初,施闰章,丹凤一双，乘云上翔。俯视八极，中路徬徨。下尘小臣，心思太古。言叩天门，手击天鼓。雷雨昼迷，噤不得语。天阊高高，高不可即。但见群仙，玉女侍侧，货财千亿。小臣昧死顿首言：天阙清虚，安用货财千万亿，愿丐下土小民作衣食。仙人持节，问汝何所求？小臣不愿富贵，愿假赤螭，游戏十洲。山无崩徙，河海安流，天子万年兵革罢，小臣鲁钝，但当贫贱长优游。
新都戍,明末清初,施闰章,玉屏山草尽，练江江水浑。丈人看饮马，千骑如云屯。腰间横大箭，游戏走平原。射雁落云中，逐兔过田园。割鲜不须臾，腥血殷盘飧。汉儿刍秣久，相驯通语言。此辈尚猛鸷，好恶难具论。往年贼破郡，去年蹂榆村。驱除借厥力，到今防御存。居人远窜匿，白日黄尘昏。何时罢兵战，天河洗乾坤。
祀蚕娘,明末清初,施闰章,华灯白粥陈椒浆，田家女儿祀蚕娘。愿刺绣裙与娘着，使我红蚕堆满箔。他家织缣裁罗襦，妾家卖丝充官租。馀作郎衣及儿袄，家贫租重还有无。蚕时桑远行多露，好傍门前种桑树。
牵船夫行,明末清初,施闰章,十八滩头石齿齿，百丈青绳可怜子。赤脚短衣半在腰，裹饭寒吞掬江水。北来铁骑尽乘船，滩峻船从石窟穿。鸡猪牛酒不论数，连樯动索千夫牵。县官惧罪急如火，预点民夫向江坐。拘留古庙等羁囚，兵来不来饥杀我。沿江沙石多崩峭，引臂如猿争叫啸。秋冬水涩春涨湍，渚穴蛟龙岸虎豹。伐鼓鸣铙画舰飞，阳侯起立江娥笑。不辞辛苦为君行，梃促鞭驱半死生。君看死者仆江侧，火伴何人敢哭声！自从伏波下南粤，蛮江多少人流血。绳牵不断肠断绝，流水无情亦呜咽。
屴崱峰,明末清初,施闰章,危楼矗立鼓山顶，目尽闽天万山影。磨崖上有紫阳书，光芒倒射扶桑冷。双江会合蛟龙游，三山灭没人烟浮。岛屿东看入海气，空青一发指琉球。洪涛忽起天地动，羲和返驾寒云愁。吁嗟乎！白日苦短，青鬓已斑。天风何泠泠，吹我骨珊珊。念欲乘风挥手去，八表万里何当还。鸾骖鹤驭良不远，鲸吞蚁斗谁能闲？回首大笑哀人间。
射乌楼行,明末清初,施闰章,越王城边乌哑哑，射乌楼头乌不下。周侯破寇此城头，到今杀气城乌愁。先皇丙申岁七月，寇来海畔盈山丘。疾如长鲸吞巨舟，城中号哭声啾啾。侯方解官听吏议，推守要害来乌楼。抗言立功须宿将，使贪使过皆保障。中有健手王老虎，陷阵摧锋气偏壮。群凶争踞豹头山，咫尺乌楼正相向。蚁附蜂屯顷刻间，何人敢立女墙上。周侯清啸决戎机，誓师慷慨裹铁衣。指顾中坚发大炮，须臾万骨黄尘飞。紫袍戎首正糜烂，一军气尽舆尸归。总戎援兵适继至，三山是日解重围。当途方略固多有，功成乃出闲官手。烽烟既息乌楼空，乌楼壮绩在人口。他年再集头白乌，射马还有周侯无？
溪涨,明末清初,施闰章,溪张全无岸，沙田又可哀。舟航浮郡郭，荇藻罥楼台。过雨重云黑，奔雷动地回。蛟龙横得意，白日向人来。
怀侯韩振蓝山,明末清初,施闰章,贫苦日相共，宦游天一涯。有官真似水，无梦不还家。五岭来山瘴，孤城接塞笳。别离春已暮，多恐鬓将华。
曲江得方学士苏翁先生书,明末清初,施闰章,入塞仍羁旅，书来泪满缨。悲欢成隔世，衰白重关情。远窜全家在，生还万事轻。几时归客梦，安稳石头城。
叔父同弟阮迟予芜关次日予北发,明末清初,施闰章,小泊聚江干，帆开泪未干。路长催老易，家近恨归难。长大看吾弟，浮沉付一官。今宵浑不寐，倍觉夜漫漫。
钱塘观潮,明末清初,施闰章,海色雨中开，涛飞江上台。声驱千骑疾，气卷万山来。绝岸愁倾覆，轻舟故溯洄。鸱夷有遗恨，终古使人哀。
江行杂咏,明末清初,施闰章,鼓枻随渔父，乘槎老客星。莺声花屿暖，龙气雨潭腥。波绿澄湘浦，天青合洞庭。谁知渔子饭，绝胜五侯鲭。
望衡岳,明末清初,施闰章,衡山绝顶祝融峰，独峙天南抗岱宗。水国风雷虚岫出，炎方冰雪半岩封。斜阳欲辨烟中树，昨夜遥闻岳麓钟。好驻星轺看日出，卧翻云海荡心胸。
季天中给事以直谏谪塞外追送不及,明末清初,施闰章,策马送君君出门，朔风动地卷蓬根。孤臣抗疏甘身死，万里投荒是主恩。笳吹天山边月小，城连沙碛塞云昏。心知去国无多泪，肠断慈乌声自吞。
登岱,明末清初,施闰章,日观晴光傍午开，茫茫东见海为杯。九州积气峰前合，万里浮云杖底来。邹鲁山灵真莽荡，吴阊练影漫徘徊。昆仑不到终遗憾，欲驾苍龙首重回。
苍梧云盖寺访无可上人,明末清初,施闰章,精舍萧疏山路斜，高人解组即袈裟。沧桑痛哭知无地，江海流离不见家。云暗苍梧飞锡杖，梦归秋浦泛仙槎。与君坐对成今古，尝尽冰泉旧井茶。
送李万安罢官归里,明末清初,施闰章,岁暮归舟一叶轻，歌残酒罢泪双倾。滩声不是无情思，呜咽随君为送行。
十月初六发榆中夜抵鱼河驿,明末清初,董文骥,振野凉沙扑马飞，孟冬绝塞已风威。王程中夜鱼河宿，客路冲寒虎节归。边月黑时防失道，胡霜白处欲侵衣。南州此夕微暄暖，灭烛听鸿坐竹扉。
望远曲,明末清初,卢纮,明知人不归，日日楼头望。人尚在天涯，只疑行陌上。陌上红尘逐日飞，何曾尘里见人归。经春历夏无消息，检点秋风又寄衣。
送家立庵太常归皖山二首 其一,明末清初,程可则,好爵洵可贵，不贪良独难。《道德》五千言，止足为真诠。汉时二疏志，千载称大贤。岂不念苍生，身遂名亦全。象齿何为焚，膏明将自煎。因君振遥策，怀古心悠然。
送家立庵太常归皖山二首 其二,明末清初,程可则,昔登白玉堂，文彩何郁郁？胄子承风规，诸儒禀芳躅。出持绝域节，入奉斋宫箓。一身为千秋，此事亦已足。浩然思故乡，悬车返初服。浮山七十峰，依稀作汤沐。
送杨鄂州职方使安南,明末清初,程可则,皇帝在位阅七载，九州四海歌太平。乌弋黄皮禀汉朔，旅獒越雉来周京。安南君长处炎徼，北面久已输忠诚。前年玺书予封爵，吾宗学士立阉曾南征。归来陈风对宣室，为言此地无兵争。鹦鹉鱼游浪泊水，庵罗果熟安阳城。今年羽书忽驰至，族类不合仇相倾。蛮王更制略下邑，都尉倔强投昆明。凭陵三郡势莫敌，女无缲茧男无耕。触蛮之斗岂足计，只怜蹂躏忧苍生。相如谕蜀有往事，诏旨特简才臣行。职方亭亭起三楚，须眉如戟双曈晶。昔年执法昆弥道，近襄九伐尤峥嵘。大臣推毂立召见，至尊御殿亲书名。天语殷勤劳《四牡》，一时饯送来公卿。双旌翘翘出北阙，八座赫赫过南荆。乘秋直入交州郡，雕题负弩遥相迎。凭君片言谕大义，调和二氏无佳兵。功成上书报天子，不用京观封长鲸。伏波铜柱邈千岁，壮哉尔与同英声。呜呼男儿万里远游志亦足，不尔蜗庐局蹜虚吾生！
送一灵上人归罗浮,明末清初,程可则,罗浮仙窟宅，四百玉芙蓉。吾子今归去，栖迟第几峰？云霞天半落，鸾鹤夜深逢。何日携筇返，同看万壑松。
送纪载之备兵肃州,明末清初,程可则,万古焉支路，迢迢欲上天。送君持汉节，吹角去防边。问俗清西海，题诗赉酒泉。羌戎群下拜，不敢向居延。
送家立庵学士册封安南,明末清初,程可则,自昔南交地，蛮烟万里馀。地经和仲宅，人习素王书。秬鬯分藩旧，苴茅锡命初。须令知汉大，不必问金车。
登虔州城楼,明末清初,程可则,郁孤台畔暮烟空，与客登临起大风。马耳群山归睥睨，虎头全郡览崆峒。江通闽楚三千里，地跨东南百二雄。十载楼船纷下濑，兵戈今喜罢虔中。
花朝同林坦庵诸子集王蔗庵谁园饯谈蘧怀之京口次留别韵,明末清初,程可则,宿雨连云拥去舟，送君还典鹔鹴裘。酒香满座难成醉，柳色依人欲上楼。偏与花时萦远梦，岂知莲社得新愁。东风万里怜芳草，一路题诗到润州。
赠卫醇谷,明末清初,程可则,弱冠登坛已策勋，门多揖客重将军。高秋赌射盘生马，静夜焚香捡篆文。一日君臣真异遇，五陵兄弟自同群。挥毫试拟《鄱阳帖》，四座争传白练裙。
泊石湖有怀,明末清初,汪琬,江风逗馀凉，辍棹自成赏。谷口霞已开，洲心月初上。遥闻欸乃曲，知是渔人唱。独树影萧条，孤鸿色惆怅。不见故人来，时向烟中望。
游邓尉山遇徐生,明末清初,汪琬,夙龄眷名山，抗志事游衍。葛弱容屡扪，梁危许孤践。风泉渺难寻，空翠纷莫辨。去美惜已遥，来奇望犹缅。馀霞互明灭，微云忽舒卷。袅袅薜萝衣，之子来何晚。道与寂寞会，志向崇深展。倘秉偕隐心，结庐讵在远。
玉钩斜,明末清初,汪琬,月观凄凉罢歌舞，三千艳质埋荒楚。宝钿罗帔半随身，蹋作吴公台下土。春江如故锦帆非，露叶风条积渐稀。萧娘行雨知何处，惟见横塘蛱蝶飞。
送再从侄处默,明末清初,汪琬,又向长安别，凄然动客愁。秋风吹运道，落日在孤舟？雁逐江烟下，潮冲楚树流。何时复相见，与续竹林游。
送人南游,明末清初,汪琬,长路应难问，君行况及秋。不知葭菼外，何处泊孤舟？远屿连云起，残潮漾月流。可怜南去雁，并作客中愁。
赋得宫人入道二首 其一,明末清初,汪琬,翻因薄命爱长生，羽氅云冠再拜行。曾被玉皇教按曲，忽随金母学吹笙。颜逢炼液重疑艳，身为持斋转觉轻。从此幽栖如野鹤，万年枝上月空明。
赋得宫人入道二首 其二,明末清初,汪琬,自乞天恩下玉墀，宫中女伴镇相思。羞题红叶传尘世，愿守丹炉事本师。垂手只携禳斗诀，点唇初习步虚词。此生无复昭阳梦，犹为君王夜祝釐。
送魏子存之成都同西樵周量贻上,明末清初,汪琬,凤城垂柳为君攀，西去高轩指散关。望帝愁魂春树外，卧龙故垒夕阳间。天悬鸟道连三峡，地入蚕丛控百蛮。到日不妨频吊古，讼庭草长簿书闲。
和李退翁侍郎读水经注忆洞庭之作,明末清初,汪琬,曾持使节远扬舲，落木层波共杳冥。泽畔有人哀郢客，云中何处降湘灵？雨过斑竹千丛绿，潮落芳兰两岸青。回首旧游今阻绝，不堪寂寞对遗经。
阻风,明末清初,汪琬,独卧孤篷底，长途此夜穷。殷勤解留客，惟有石尤风。
姑苏杨柳枝词二首 其一,明末清初,汪琬,腊尽寒威尚未销，浅黄轻碧影迢迢。费他烟雨知何限，只替东风染柳条。
姑苏杨柳枝词二首 其二,明末清初,汪琬,白玉堂前发数枝，妆成每自下阶墀。中庭不是无花看，独为清阴立少时。
过石坞,明末清初,汪琬,主宾无语似相忘，净扫青苔坐夕阳。乳燕飞飞蛙阁阁，楚萍谢絮满池塘。
寄阮亭司理,明末清初,刘体仁,离居才几日，兰叶春风生。门外即流水，片帆东下轻。野处寡新友，良辰多远情。思君如草色，迢递向芜城。
即事,明末清初,刘体仁,西湖小阁多延月，好友同舟半是僧。寄语江南老桑苎，秋山紫蕨忆行縢。
送懒云道人还滇中,明末清初,王揆,干戈未定欲何之，万里还家一衲随。湖海班荆无姓氏，风尘面壁有须眉。身当持钵飘零日，魂忆投诗恸哭时。故国鱼龙秋寂寞，不堪凭吊向昆池。
临清阻泊,明末清初,王揆,河渠启闭问官程，闸吏威尊阻客行。晓塔晴开篷外影，夜涛寒上枕边声。沙昏鱼菜喧新市，日暗牛羊下旧城。瓦砾不堪寻故迹，愁听父老话承平。
偕伯氏周臣过织帘先生故居同顾伊人访陈确庵夜宿,明末清初,王揆,草堂人去薜萝存，洒泪空招未返魂。犹见康成遗故籍，忽思元亮老孤村。青浮稻色秋间路，白照芦花月里门。感旧愈难今夜别，追维生死对黄昏。
任丘道中回望西山有感,明末清初,计东,不尽西山色，苍茫远帝都。内廷传甲第，我舌问妻孥。寂寞隆中啸，悲凉督亢图。昔贤知未遇，时一哭穷途。
麻平寺逢友人自楚至,明末清初,曾畹,空山留一寺，下马忽逢君。蜀道无长毂，征衣有栈云。秋边鸣细雨，谷口上斜曛。客自潇湘至，猿声似惯闻。
鸡头关,明末清初,曾畹,南山忽已尽，纳纳褒城春。汉水原通蜀，巴山不过秦。烧荒熊出坝，树密虎窥人。铭德昆吾者，还应问钓纶。
刘坝,明末清初,曾畹,乌龙江欲出，刘坝即闻波。哀壑笙竽奏，秦川鹦鹉歌。天应一线落，云入九层多。溪谷人民少，开荒近若何？
泊湘口二妃庙是潇湘二水会处,明末清初,吴光,泛楫楚江曲，辍棹潇湘涯。天水互澄廓，矧逢清秋时。霜明沙渚净，露寒岸草滋。芳蘅被长薄，修篁映素漪。月华临夜空，青山窈多姿。帝子渺何许，㛹娟远水湄。逶靡回翠旌，仿佛骖文狸。苍梧白云去，洞庭丹枫衰。美人期不还，日落愁参差。眷彼湘竹吟，踌躇有馀悲。
游招隐山六洞,明末清初,吴光,攀陟情忘疲，洞壑洵回邅。朝阳开霏微，夕景映澄鲜。菡萏不可见，白雀徒空传。窈窕北牖室，演漾南华泉。虚窦显向背，隐磴潜亘绵。蔽亏欺日月，藏纳杳云烟。削凿太华小，淡瀩神岛连。偶然二仪创，遂夺万古妍。寓真赏非一，寻异怀屡迁。浩荡观物化，聊谢区中缘。
登昭州城楼即事,明末清初,吴光,两江穿石壁，叠嶂倚孤城。舟向猿边下，人于鸟上行。岩幽谷雾暝，野旷戍烟平。薄暮楼笳发，栖栖旅客清。
晴川楼,明末清初,吴光,万古山楼对黄鹤，一身楚塞吟清秋。羲娥平向窗中过，江汉交回槛外流。深窟鼋鼍时隐见，盘涡鸥鹭静沉浮。祢衡李白今何处，日暮空悲芳草洲。
归度仙霞岭,明末清初,褚篆,匹马劳劳苍翠间，千寻古栈度重关。天南气象开蛮府，岭上风云动越山。径走黄狐荒草合，村连红树夕阳殷。生民苦忆无家别，烟火萧条何日还？
泛溪,明末清初,刘献廷,白石何粼粼，清流自浘浘。信舟漾前溪，两岸饶蒲苇。日落秋风生，停桡吊山鬼。
赠张铁桥先生,明末清初,刘献廷,我生燕山下，君住罗浮巅。相去万馀里，苍茫隔风烟。我年三十君七十，南溟绝塞谁通连？金阊忽相遇，会合非徒然。庞眉拄杖指天外，招我把臂谈重玄。我向空山抱幽独，三元厄运遭百六。耳闻沧海变桑田，长安夜听铜驼哭。南来踪迹访遗民，幸遇先生成信宿。先生腰下双青锋，闪烁跳跃如飞龙。自谓十年不曾试，宵光夜冷青芙蓉。延津神物有时合，为我一舞开心胸。君言当年不如愿，未必他年尝健饭。留挂丹房镇鬼魅，跨鹤吹笙从此变。先生画马非凡马，笔走房星自天下。世间骐骥总虚名，王良只向丹青写。写马君所易，写人君所难。清高深稳在闲橛，弩骀蹩躠充衣冠。画马不画人，画鸟惟画鹰。宇内神俊姿，妙手恣飞腾。君自粤东来，探奇几千里。俊物与名山，收贮奚囊里。囊中五岳空嶙峋，忽逢佳士为写真。娄东顾子称同调，虎头龙性谁能驯？与君相对两无语，双眉不点人间尘。肯染春风旧花鸟，位置精神向三岛。我生不识顾云臣，依稀错认丹霞老。典型落落如晨星，万事悲凉付秋草。别君流离迁向越，眼底旌旗互明灭。夺我金庭第九天，翻飞只忆南华蝶。西湖重遇又经春，笈里烟霞别有神。还期遍走齐州地，同作天台采药人。
题潜籁轩和韵,明末清初,刘献廷,玉峰有高士，痛哭寿山隈。铁马夜千里，麻衣时一来。自从丹旐返，不复草堂开。珍重遗编在，沉吟日几回。
赠杨子西,明末清初,刘献廷,我溯三湘问楚材，与君披写共登台。乾坤不肯留残照，海岳无从问劫灰。莫讶青萍通夜啸，何妨白雪满头来。纵横且说当年事，尊酒淋漓亦快哉。
咏史,明末清初,刘献廷,朝横而夕纵，志本在温饱。敝裘先自愧，何论妻与嫂。匕首西入秦，生死在眉睫。秦政非齐桓，如何欲生劫？治国与治军，卧龙岂两事。陈寿亦何知，还问司马懿。
题闺秀雪仪画嫦娥便面,明末清初,刘献廷,素笺折叠涂云母，黛笔清新画月娥。莫道绣奁无粉本，朝朝镜里看双螺。
赠别,明末清初,余思复,江水悠悠江蓼红，江云黯黯别离中。乾坤留眼观时变，湖海论心有客同。楚国谁能为玉泣，齐门何竟羡竽工？长安定有平安信，万里无忘寄朔风。
寄李舍人雯,明末清初,侯方域,金陵门外昔同游，归去衰迟有故丘。六季春城喧野雀，三山云气黯江楼。嵇康辞吏非关懒，张翰思乡不为秋。最是月明照颜色，平芜烟雨使人愁。
寄吴梅村先生,明末清初,冒襄,盐官留滞叹蹉跎，遗老飘零事若何？万里烽烟横塞雁，五都荆棘没铜驼。遥瞻吴苑乡关隔，近接邗江涕泪多。闻道子山消息在，白头红豆只悲歌。
赠柳敬亭,明末清初,冒襄,忆昔孤军鄂渚秋，武昌城外战云愁。如今衰白谁相问，独对西风哭故侯。
过河北刘剩庵先生墓,明末清初,陆元泓,曾云归去总天涯，三尺荒坟万古家。若个年年吊寒食，半瓢清酒滴桃花。
落花,明末清初,徐波,花意寒欲去，登楼送所思。将分春雨恨，似与故人期。野水断村路，孤烟生竹篱。吾徒从此逝，忍见艳阳时！
愁,明末清初,金人瑞,江水流春不当春，江花江草故愁人。开头捩舵汝何往，击鼓鸣桡皆不伦。巫峡猿啼真迸血，楚天朝雨最通神。老夫欲寄精诚去，凭仗高风达紫宸。
送别鹭宾感家朝宗往事,明末清初,侯涵,阊阖门边酒共倾，依依酬劝忽分征。却愁此别成南北，谁道他时隔死生！十载黄垆豪士骨，千秋青史党人名。白头太傅肠犹热，手把家书倍怆情。
送吴眷西归长林,明末清初,吴嘉纪,孟夏雨初霁，海村桑叶肥。小麦蔪蔪秀，雉来麦上飞。怅然远游子，顾盼思岩扉。十年困马足，四体悬鹑衣。世态已阅历，长策莫如归。檗树无甘荫，冰壑无炎辉。从来高蹈士，不厌寒与饥。去去故山中，努力餐蕨薇。长林何处所，泉洁山秀峙。暧暧人烟际，灌木四五里。枝上老鸦多，春来各生子。子幼含哺劳，子大雌雄恃。恩勤虽已极，骨肉一巢里。此时垂白母，望远闾自倚。行路稍欲稀，夕阳半山紫。儿今远归来，无米亲亦喜。末语，非至性人谁能道出？
赠汪秋涧,明末清初,吴嘉纪,秋涧九尺躯，双腕最有力。自称草野臣，提刀能杀贼。家破仇未报，亡命走江北。黄金买红袖，将身委声色。荒淫不得死，聊复弄笔墨。欧虞及颜柳，生气盈丈尺。时贤慕绝技，他乡且谋食。怀中一片心，到老无人识。
朝雨下,明末清初,吴嘉纪,朝雨下，田中水深没禾稼，饥禽聒聒啼桑柘。暮下雨，富儿漉酒聚俦侣，酒厚只愁身醉死。雨不休，暑天天与富家秋。檐溜淙淙凉四座，座中轻薄已披裘。雨益大，贫家未夕关门卧。前日昨日三日饿，至今门外无人过。
劝酒歌赠乔边偕,明末清初,吴嘉纪,蜡梅开花酝香发，亲戚携觯造门闼。造门闼，来劝翁，念翁遁迹楚云东。皂帽布裙临大海，芦花蒲叶多清风。清风萧萧，尘起奈何？未若蚁浮鹦鹉螺，由来酒乡可避世，请翁听我《劝酒歌》。烛花漾漾酒满瓢，雪飞入檐见酒消。瓢与杓，引翁尝，念翁辛苦容貌苍。汾河恒岳家乡远，吴树淮堤歌思长。长歌复短歌，古调清泠泠，不如浊醪注瓦瓶。由来醒者多智虑，劝翁一醉安性灵。桑田变易城市改，翁家书卷年年在。东壁卷，西壁书，中间惟应置酒壶。莱衣芰裳膝前侍，伟节慈明天下无。门户须开，明月欲来，瓮中又漉新熟醅。有书有子愿已足，翁不痛饮胡为哉！
落叶,明末清初,吴嘉纪,枝上曾几日，夜来秋已终。又随天地意，乱下户庭中。不静月斜处，偏惊头白翁。何须怨摇落，多事是春风。
送周雪客游新安,明末清初,吴嘉纪,三秋寻老友，千里去新安。地主云中候，天都马上看。蓬生黄帝灶，鹤唳吕公滩。登眺须扶醉，深山瀑布寒。
挽鲍念斋,明末清初,吴嘉纪,独遘伤心祸，应为早死人。魂招衣当骨，泪尽子随亲。孤稚遗天末，三棺客海宾。手裁原上树，叆叆野阴新。
绣州孝女,明末清初,李邺嗣,远我父母，事人父母。谁无父母，谁有父母？少慕事亲，十年不字。长慕事亲，终身不字。谓我女子，谓我男子。宛然孝子，宛然处子。有父子伦，无夫妇伦。婴皃子后，惟此一人。暮雨梨花，年年寒食。麦粥一盂，父母之侧。
囊云大师山居,明末清初,李邺嗣,夫子邈然去，孤峰自辟门。地容方丈洁，天护草堂尊。风节千春见，行藏两世论。荒荒西日下，梵磬肃朝昏。
螺川晤黄交侯共谈家难感愤书怀,明末清初,彭孙贻,干戈满地接山城，所在流亡苦甲兵。游子那堪天北望，孤舟应共雁南征。俱传栾布收彭越，相对黄公哭阮生。惆怅莫须论往事，岭猿已过第三声。
回雁峰,明末清初,毛会建,山到衡阳尽，峰回雁影稀。更怜归路远，不忍更南飞。
行路难,明末清初,董以宁,君言羞与樊哙伍，君言李蔡何足数。岂知人生亦有命，天下贤豪贱如土。况闻长安路，行者亦太苦。君不见卫霍功名由女弟，窦田失意因杯酒。一日不得西京欢，公候将相难白首。后人更忆华亭鹤，前人已叹东门狗。何如五陵侠少年，红缰白马黄金鞭。弹丸落处胡姬笑，日日滥醉春风前。
席上看弄丸歌,明末清初,董以宁,临淄即墨天下闻，斗鸡走狗纷如云。我来作客喜结构，唇舌不减楼君卿。银花之脯八带鱼，主人邀我饮半醺。当筵少年击鼍鼓，更一少年袒臂舞。足下红锦靴，腰间五绝组。手持一丸摩云端，一丸未落复一丸。双丸将落承以顶，须臾重入云中看。更出七丸在肘后，两手承蜩左复右。旁有少年拍手嗤，大言此技安足奇。摩顶至地身倒悬，以足弄丸目不施。七丸上下声相击，击声一依鼓为节。是时我醉不欲眠，纷纷罗袖屏前列。
渡淮,明末清初,董以宁,黄河经北徙，千里背淮流。远树烟中暝，荒城天际浮。人归二三月，南去一孤舟。何处王孙钓，伤心古渡头。
酬邹眉雪山右见怀,明末清初,董以宁,入市吹箫一酒杯，十年漂泊孝廉才。苏君说赵谋方用，庾信辞梁赋转哀。家本谈天开稷馆，心伤落日望燕台。莲花万仞飞鸿过，何处空传《归去来》？
早春园林感兴,明末清初,徐柯,已典春衣尽，还惊春色来。百花南向坼，一雁北飞回。浊酒从儿醉，轻罗任妇裁。平生萧瑟意，身世几悲哀。
欲雪限韵,明末清初,徐柯,惨淡庭松色，喧啾檐雀声。有苔封玉砌，无露到金茎。已厌浮云重，还看杨絮轻。应知陇上者，此际辍深耕。
题李营丘风雪运粮图,明末清初,韩纯玉,自古尝称蜀道难，百步九折萦岩峦。何况严冬深雪里，寒氛晻霭逾千盘。前峰崒嵂矗天起，后峰连绵势未已。猿猱不度鸟不啼，悬崖无根谷无底。峨眉剑阁云万重，扪参历井摩苍穹。蛟龙蟠孥古木偃，螮蝀卼臲飞梁通。此时何处来徒众，运粮千里挽输重。仆夫股栗泥没胫，车轮欲摧马蹄冻。谁能画者李营丘，秋毫细晰天为愁。心神自与元气合，笔力直与造化侔。营丘本属唐宗系，邦家正值凌夷际。隆准王孙泣路隅，纥干冻雀遥飞去。天宝以降传乾符，车驾几度留成都。汉阴馈饷骡背负，百官始得充朝哺。蜀道之难难若此，危途数困唐天子。当时写此非偶然，后来题者赵承旨。承旨亦是宋天潢，笔墨神妙真相当。徘徊叹赏最珍惜，似因弱宋悲残唐。唐郊宋社久荆杞，又曾再阅沧桑矣。书画还从世上传，乾坤旧事随流水。此卷经今八百年，卷中陵谷犹未迁。收藏印记亦屡易，令人对此情惘然。君不见自有书契来，陈迹悠悠皆可睹。空将哀乐感兴亡，凭吊环州一抔土。呜呼岂必王孙心独苦！
汉阳渡口作,明末清初,韩纯玉,汉阳窥鄂渚，夹岸走长虹。小艇双飞燕，中流五两风。一江分二郡，三国斗群雄。多少兴亡事，销沉向此中。
玄墓山遇明孝廉徐昭法即别怆然有怀,明末清初,韩纯玉,邂逅逢君泪满襟，殷勤重话岁寒心。还元阁上秋风急，尹树堂前暮色侵。初服不随沧海变，高情长与白云深。暂时把臂还成别，欲访幽栖何处寻？
诸葛公墓,明末清初,魏际瑞,定军山下柏蒙茸，旷古精诚在此中。三尺孤坟犹汉土，一生心事毕秋风。孙曹未灭成何世，天地无知丧此公。千载伤情惟杜宇，年年啼血树头红。
吴梅村被征入都四首 其一,明末清初,胡介,海外黄冠旧有期，难教遗老散清时。身随杞宋留文献，代阅商周重鼎彝。满地江湖伤白发，极天兵甲忆乌皮。重来簪笔承明殿，记得挥毫出每迟。
吴梅村被征入都四首 其二,明末清初,胡介,幕府征书日夜催，宫开碣石待君来。归心更度桑乾水，伏枥重登郭隗台。花萼春回新侍从，风云气隐旧蓬莱。暮年诗赋江关重，输却城南十里梅。
吴梅村被征入都四首 其三,明末清初,胡介,一尊雨雪坐冥蒙，人在汪洋千顷中。老骥犹传空冀北，春鸿那得久江东。榛苓过眼成虚谷，禾黍关心拜故宫。我亦吹箫向燕市，从今敢自惜途穷！
吴梅村被征入都四首 其四,明末清初,胡介,碧海黄尘事有无，此来风雪满燕都。遗京节度新推毂，盛世朝廷倍重儒。花暗凤池思剑佩，春深虎观梦江湖。悲歌吾道非全泯，坐有荆高旧酒徒。
中丞舌,明末清初,吴炎,成王走，周公帝，二三孤臣死不避。愿为良臣，良臣安可为；愿为忠臣，身亡赤族宁足悲。臣舌尚在天能嗤，臣舌虽割心难移。宫中尸，不可别，地上书，不可灭。金川玉屑留人间，何由独割中丞舌。
初春有述,明末清初,潘高,我生无他长，所耽惟种树。树中尤爱梅，为其能守素。守素有同心，相将老岩穴。花时犯清霜，坐到将残月。家园兴未足，寻梅过太湖。梅花如白云，茫茫路欲无。入山不忍尽，下山元独宿。钟清何处寺，花隐谁家屋？愿言寄吾友，一枝折寒林。微物何足贡，将此岁寒心。
送友人之中州有怀同社并陈子其年,明末清初,潘高,临觞送君发，正值榴花时。雨过风萧然，空江浪迟迟。行行君所经，冉冉予所历。若宿伊阳村，为望嵩山月。致我平生友，寄我一行书。相看成契阔，鬓发复何如？陈子未相识，相思亦已久。为我一问之，知有南村否？归云带雁飞，清霜点客衣。旦晚有题字，应报溪南扉。
忆幼子,明末清初,潘高,少年会有役，辛苦何足言。四十今过二，向后多衰年。拨弃悠悠情，当从予所便。夜分偶感触，顾影心悁悁。忆我去冬时，种麦来溪田。小儿才五岁，叱叱扬耕鞭。随我至溪畔，背我弄溪泉。日暮徐来归，持锄趋我前。今春忽假馆，僻近西山偏。牵衣频送我，正傍溪田边。溪水亦活活，溪麦亦芊芊。自从别家来，岁月如流迁。麦今已可刈，儿今谁共怜？我意欲反棹，遇事苦迍邅。怀乡方伫立，东望惟云烟。
晚上焦山绝顶至暮归宿山庄,明末清初,潘高,初日江荒荒，晓烟不可罢。稍行见青螺，渐次辨兰若。人行穿鹘巢，路窄盘石罅。逾时攀险绝，早已惊衰谢。树古岩就穿，楼高云许藉。一尽巅崖趣，旋从别径下。落木响萧骚，寒潮势奔泻。欲归路非远，问渡风稍借。可怜江上月，先我在茅舍。酌酒劝影形，嗒然坐清夜。
古意,明末清初,潘高,跨马塞北地，百战封一侯。钓鱼江南天，一竿占十洲。此事孰不知，大白为我浮。醉起唱铜斗，此乐君知否？
留别,明末清初,潘高,水落溪田出，霜清下种时。烟中送人早，雨外到村迟。松隔谁家屋，花明是处篱。君今荷筱者，吾亦在东菑。
寄梵川诸友,明末清初,潘高,柳暗溪南路，柴门第几湾？人随春水远，鸟带夕阳还。绿过孤村雨，青浮隔县山。徘徊芳草意，不尽暮云间。
杂感,明末清初,潘高,阴山沙砾卷云飞，战罢秋风咽鼓鼙。陇上空归都护马，城南尽哭羽林妻。萧关明月悲笳动，辽海孤烟杂部齐。远戍议添新介胄，不知猎骑过安西。
秦淮晓渡,明末清初,潘高,潮长波平岸，乌啼月满街。一声孤棹响，残梦落清淮。
春感,明末清初,潘高,江水悠悠泛画桡，东风何处不魂销。春归万里无消息，又过垂杨旧板桥。
酬毗陵刘庆云湖上见赠,明末清初,柴绍炳,刘生才把臂，几载客钱塘。一见如相识，重游即故乡。春阴桑叶白，日暖柳花香。未邈湖山兴，高歌那断肠。
喜陆大景宣归河渚,明末清初,柴绍炳,征途几岁朅归来，庾信江南重可哀。春雨草连村市没，晓风花傍战场开。我思卖药仍无地，君定垂纶何处台？总是他乡成浪迹，故人相见且衔杯。
引声歌,明末清初,沈谦,外极莽苍，内保精粹。至人不言，四时咸备。理不出身，道不在智。形体块然，神明所寄。虚心实腹，抱道守真。大化回薄，与仙者邻。运斡圆象，敷匝广轮。阴阳不害，庶得平均。
樵歌行,明末清初,沈谦,西山樵夫方壮年，手持樵斧西山边。朝向西山石上坐，暮向西山云际眠。行人过者问樵夫，愿君共坐语斯须。美髯如戟好身手，虎狼不顾千金躯。深林杳杳白日落，请君且去住城郭。丰貂锦衣不识寒，肥肉美酒供大嚼。暂时俯仰谁复嗤，恐随霜露填沟壑。樵夫不答自微吟，东江渔者知我心。
送人之山东,明末清初,沈谦,君去游齐鲁，惟怜泣路隅？沙深埋马足，风利断人须。鼓楫河流隘，瞻云岳色孤。兰陵多美酒，愁绝更须沽。
送友人北上,明末清初,沈谦,嗟君此行役，把酒一沉吟。驱马河冰滑，听鸡夜雨深。鼓鼙孤客泪，书札故人心。念母归应早，天涯弗滞淫。
七夕有感,明末清初,陆圻,万里晴云淡素秋，海天东望更生愁。黄姑鳷鹊通斜汉，明月婵娟照戍楼。剖核谁当来阿母，吹笙何路问浮丘？可怜携手阑干泪，空拟归来尚黑头。
九日,明末清初,陆圻,衰飒秋风朔气回，中原何地可登台？五湖极望屋波渺，四野吹笳溥暮哀。江燕塞鸿纷自代，紫萸黄菊已徒开。最怜此日凭高处，短发萧萧照酒杯。
与歌者陈郎,明末清初,陆圻,落日横江老白蘋，同乡停问一相亲。未嫌李尉翻新曲，偏喜何戡是旧人。玉管漫吹秋月白，红牙曾按绮筵新。坐中恐有伤心客，莫唱伊凉《水调》频。
送朱生之秣陵,明末清初,陆圻,华馆张灯酒共斟，清霜朔雪昼阴阴。上方请剑高名著，广柳容人侠气深。醉后难忘公瑾曲，愁来独抱蔡邕琴。秦淮渡口花争发，莫负当年《桃叶》吟。
孔北海融述志,明末清初,毛先舒,炎炎当路客，奕奕朱门开。雄鸡无三号，冠盖纷沓来。志士大所营，漂漂穷无依。结根在累世，安能灼馀辉。历观古俊民，功成道何微。子牙尚阴谋，管仲器小哉！人生履国步，周道自我夷。猛虎扼其项，何况狐与狸。此身勤君父，安得慕荑齐。曲士矜一节，度外宁所希。宁为白玉碎，不为长伏雌。
裁衣曲,明末清初,毛先舒,剪征衣，亲手作。君身长短何须度，肥瘦定然不如昨。新衣为君裁，旧泪为君落，还将铜斗细熨灼。莫使衣上沾猩红，君见泪痕不肯著。
白竹村,明末清初,张丹,路盘白竹村，崎岖探穷谷。居人八九家，林杪构破屋。下惟四柱立，亭亭不附木。仰视如鸟巢，夕暝梯云宿。楼动晚风吹，万竿如戛玉。已防虎豹害，复惧麋鹿触。我行多仿徨，不敢岐路哭。从者俱饥色，清潭聊手掬。吾语勿苦饥，餐松毛羽足。
涿州城,明末清初,张丹,晓霜不在地，微白生牛背。遥望涿鹿城，隆然沙碛内。控緤走其下，壁立皆土块。此地古范阳，甲兵天下最。侧耳闻啼饥，伤心自我辈。野狼遇人嗥，苍鹰攫雉碎。生涯底如此，浩叹兹行迈。
晏城,明末清初,张丹,小小古晏城，西对华不注。昔之晋郤克，逐马匝此处。我行实已懒，解鞍歇薄暮。鸱枭啸其群，老乌守枯树。不见古人迹，断碑委樵路。手摸苔藓痕，字句读未误。平仲之采地，缅然起思慕。奈何千载后，芜没如野戍！相望有远山，恐是齐朝舞。
登城西南隅次毛驰黄韵,明末清初,张丹,野阔天高枫叶丹，凤凰城上倚楼看。苔深玉马秋逾静，露涩铜驼晓未干。南浦云屯千骑合，西陵木落万家寒。愁来鼓角霜前动，莫听征鸿去渺漫。
夜,明末清初,韩疆,出门寒辉看向圆，清宵白云多在天。归人已绝四邻静，老树叶陨风凄然。门前即是寒溪路，坦步徐吟过古渡。长桥立久人不知，明月相随自来去。
同阮亭先生遥和李侍郎读水经注忆洞庭韵,明末清初,盛符升,闻说巴陵倚洞庭，君山如画见图经。岷峨雪尽寒潭碧，云梦波连湖草青。九派微茫看楚泽，数峰仿佛拥湘灵。知君回首曾游处，远思萧然入杳冥。
中秋岱顶即事,明末清初,盛符升,身入云端云下垂，风雷南去日西驰。青霓断续斜阳外，碧海澄鲜子夜时。天柱独晴依上界，冰轮乍满半秋期。茫茫俯视皆尘雾，一片空明对玉池。
昌平山行有作,明末清初,盛符升,望帝何年泣草莱，漫留抔土锦山隈。恨馀亡国悲英主，礼备兴朝慰夜台。云暗苍梧千古痛，月沈湘浦二妃哀。神归石室传青史，龙驭长依风雨来。
金陵怀古,明末清初,盛符升,重向南邦忆少年，宫门仿佛戍楼边。长陵松径来樵子，后苑湖阴宿钓船。故国几堪歌《玉树》，行人犹自怨金川。却怜山色依然在，灵谷苍凉倚断烟。
洛阳怀古,明末清初,盛符升,风雨当年卜帝乡，士中还倚上游强。涧瀍合处开双阙，河洛分来会北邙。何地南宫临逝水，谁家西苑带斜阳？山川不共兴亡异，天外嵩高对渺茫。
咏水碓,明末清初,徐倬,睦州晓放船，江流益清浏。水石相抨击，洏雪蛟龙走。居民置风轮，随波转枢纽。沙石广场圃，比栉列杵臼。但看椎声落，不见谁举手。精凿脱糠秕，安闲到子妇。搰搰抱瓮劳，拙哉汉阴叟。机巧厌桔槔，斯言诚然否？圣人前民用，神智皆自有。愚民偶得之，役使河伯久。但苦梁鸿贫，何处觅升斗？
采莲曲,明末清初,徐倬,溪女盈盈朝浣纱，单衫玉腕荡舟斜，含情含怨折荷花。折荷花，遗所思，望不来，吹参差。
月,明末清初,徐倬,木落川原净，霜清乌鹊寒。可怜官舍月，强作故园看。老鹳捎云末，饥鼯走夜阑。朔风偏太苦，吹彻角声残。
舟中杂感二首 其一,明末清初,徐倬,高秋一叶下梧桐，有客扬帆夕照中。多病百年兼恨别，依人千里自途穷。沧江白露鱼龙夜，冷月黄沙草木风。老去休思空冀北，曰归终拟侩墙东。
项王祠,明末清初,徐倬,莫问鸿沟事若何，独留祠宇枕黄河。故乡香火情何限，三户英雄气已多。零落绣衣生土藓，欹斜骏马络藤萝。到今吞岸涛声壮，呜咽如闻《垓下歌》。
健庵太史招集黑龙潭小楼限龙字,明末清初,徐倬,小阁凭阑眺远峰，青天一抹露芙蓉。尘封古殿多栖鸽，木落空潭稳卧龙。玉局自今归大雅，酒枪依旧属吾宗。斜阳宫阙参差近，五色云深闭九重。
禾中赠曾庭闻,明末清初,徐倬,庾信飘零似转蓬，江关词赋老逾工。客程半在青山里，壮志全消白社中。尚有匡床分上下，曾无破屋住西东。鸳鸯湖畔轻携手，孤负桃花烂漫红。
酬章云李寄怀之作,明末清初,徐倬,一夜西风朔雁号，故交书札念同袍。短人豪气三条烛，把尔新诗八月涛。过眼浮云随燕雀，多情明月下蓬蒿。凭君宦达还须早，世路由来重佩刀。
南陈北李,明末清初,尤侗,南京有一陈，太学无弃人。北京有一李，太学多端士。李先生，讲《五经》，公侯环坐听《鹿鸣》。桥门荷校辱非刑，诸生举幢呼阙廷，会昌上奏太后惊。陈先生，考绩至，手书《四箴》返金币，招之不住守吾志。危哉履虎幸不噬，两贤道同命则异。君不见西市将杀薛夫子，灶下老仆哭不止。
王先生,明末清初,尤侗,太皇太后女尧舜，宫嫔加刃诛王振。不见高皇竖铁牌，内宫不许干朝政？振乎毁牌太纵横，天子亦呼王先生。先生一开口，天子下殿走。蒙尘事可哀，夺门名亦丑。横尸百万谁首戎，天子犹念先生功。诏取沈香雕小像，巍峨寺额称旌忠。
北狩,明末清初,尤侗,大明天子云端坐，谁人推向沙场堕？窝儿帐外黄龙卧，赤光笼罩望如火。也先耶？伯颜耶？大同赛刊耶？今日宰牛，明日宰马。大妇唱歌，小妻洗斝。风吹草低，橐驼盈野。送君还归，群呼者者。君不见周骊山、鲁鸲鹆，青衣行酒怀悯辱，五国城中徽钦哭。
对山救我,明末清初,尤侗,刘家老公性烈火，满朝公卿锒铛锁。磨刀杀李崆峒，惟有对山能救我。对山慨应真吾事，骑马上门谒中贵。今日何好风，吹得状元至？老公倒屣小珰跪，焚香把酒劝公醉。醉公酒，我不辞，我一言，公三思。力士肯为太白屈，此事非公谁能之？老公笑请先生坐，当为狂生免其祸。解衣脱帽为公舞，哺糟啜醨无不可。明年天子诛老公，朝里交章荐崆峒。可怜对山罢官去，一身零落污泥中。对山救我李北地，谁救对山康武功？且呼少年共豪饮，手弹琵琶曲未终。琵琶嘈嘈弦何急，声声似诉负情侬。
铁夫人,明末清初,尤侗,武皇南巡臣拜杖，良人系狱妾心丧。妾家儿女本无知，焚香吁天诚有之。逻骑缚来坐咒诅，夫妇牵连入圜土。妾今有身不任刑，惟拚一死谢夫君。情辞慷慨相决绝，法吏满堂谁忍闻。一旦天恩并放归，都人夹道尽沾衣。还将前日香重爇，长祝君王罢六飞。林大辂谏武宗南巡，下狱，
新都叹,明末清初,尤侗,新都才人官玉局，入朝手撼天门哭。相公之子状元郎，杖血淋漓投永昌。永昌市上拥诸妓，簪花涂粉双丫髻。白绫新裓彩毫光，酒酣起舞龙蛇字。蛮童笑杀老颠狂，万里云南作醉乡。相思独有深闺妇，盼断金鸡下夜郎。
河套冤,明末清初,尤侗,严夏两家鸡相斗，曾铣仇鸾袒左右。严鸡方胜夏鸡孤，铣欲劾鸾何为乎？套未复，身先死。朝玺书，暮西市。将军横尸何足言，宰相骈首宁无冤？君莫哭，君不见金牌召后风波狱。
臣夫表,明末清初,尤侗,臣夫在狱十六年，家有老亲八十九。臣妻置妾未相见，旅舍凄凉誓同守。欲归则弃夫，欲留则违舅。弃夫断饘粥，违舅阙箕帚。臣愿代系狱，放夫暂回首。生当还囹圄，死得瘗陇亩。此疏不忍读，读之血盈斗。弥留始解网，覆盆既已久。呜呼！夫忠臣，妻烈妇，可与苏张三不朽。
吊南塘,明末清初,尤侗,副将军，在南郡，杀倭全用鸳鸯阵。大将军，在蓟门，阅兵争跳龙虎屯。结发从戎无不可，筹边更重北门锁。万里长城背朔方，伏波只看飞鸢堕。江陵已没二华亡，倚剑悲歌古战场。白袷角巾归第日，路人谁识戚南塘？惟有白头旧部曲，西风落日叹《烧荒》。
嘒鸾火,明末清初,尤侗,贵妃方辞坤宁去，选侍旋向乾清住。封后封妃许不许，手提哥儿咄咄语。防微杜渐争移宫，专制垂帘事不同。先皇末命犹在耳，嘒鸾一火何匆匆！雉经入井传闻异，保全母子无他意。宫闱骨肉贵调停，难将国事行家事。诸君莫争郑与李，奉圣夫人又至矣！
赵高传,明末清初,尤侗,委鬼当头坐，茄花满地红。赵娆曹节私相通，老祖太太配公公。月华门前车斗风，涿州道上马游龙。内操挝鼓鸣刀弓，犴狴流血朝班空。祠堂昭德兼崇功，干儿义子多如虫。读史至此惟三叹，殆哉岌岌将作难！满朝弹章君不见，中宫独看《赵高传》。
思陵痛,明末清初,尤侗,思陵在位十七载，四海分崩成瓦解。去年失楚今失秦，大梁水决武昌焚。虎豹九关谁与守，三军倒戈百姓走。君王仗剑死煤山，母后宫中殉玉环。桐棺一寸道旁置，故老行人多掩涕。入庙应呼十四皇，儿家何罪致天亡？新鬼号咷旧鬼哭，钟虡惨裂灯无光。高勿哀，文勿怒，自古兴亡有天数，顺处得来顺处去。君不见宋家遗骨瘗冬青，昌平郁郁松楸树。
民谣,明末清初,尤侗,急丈田，长洲县。田几何，百馀万。奉部文，一年限。朝廷丈田除浮粮，浮粮若除须补亡。下跨河水上山冈，菜畦菱荡都抵当。插旗四角周中央，男奔女走群慞惶。上官督县令，县令责里正。里正不识弓尺寸，转雇狙狯代持筹，长短方圆一手定。一手定，一手更。私田缩，官田盈。移重挪轻无不有，田主瞠眼不敢争。县家覆丈岂能遍，但取溢额可考成。急丈田，限一年。官经票，吏索钱。官田未见增什一，民钱已闻费万千。君不见一县图书七百四十一，日造黄册堆积高于山。
蓟州小病,明末清初,尤侗,及予回马首，犹尔滞渔阳。一病家千里，孤灯泪万行。道途横枳棘，天地日冰霜。苦忆柴门卧，山妻检药囊。
送曾道扶司李汉中,明末清初,尤侗,江陵驿路满梅花，计日连云出谷斜。大丙山高环二华，五丁峡远接三巴。蒲鞭宽厚随羌俗，骢马威仪近汉家。更上陈仓怀古迹，武侯残壁起悲笳。
别长安五首 其一,明末清初,尤侗,只合渔樵老此身，底须辛苦入风尘？一官未许因人热，十口翻成为仕贫。阊阖天高逢鬼谒，江湘地远逐孤臣。非关圣世簪缨短，为有青山待逸民。
别长安五首 其二,明末清初,尤侗,朅来来吊望高台，台上黄金真可哀。一代贤良《卜式传》，千秋流涕贾生才。狺狺多口何为者，衮衮诸公安在哉？燕市遨游今不见，吴门变姓且归来。
别长安五首 其三,明末清初,尤侗,十年踪迹漫劳劳，风雨周游有敝袍。短棹独临沧海阔，单车直上太行高。穷途恸哭谁哀阮，荒径欣奔自拟陶。且待向平婚嫁毕，指挥五岳属吾曹。
别长安五首 其四,明末清初,尤侗,不如归去不如归，归去来兮知昨非。千里壮心天马下，一朝适意野鸥飞。焚书并瘗珊瑚笔，解绂先裁薜荔衣。犹有吴钩抛未得，酒酣常舞钓鱼矶。
别长安五首 其五,明末清初,尤侗,葑水城南一草堂，莳花修竹自幽芳。老妻酿秫藏盈斗，儿子摊书读几行。有客日来谈鬼魅，先生夜梦见羲皇。出门莫向长安笑，曾在长安望故乡。
题韩蕲王庙,明末清初,尤侗,忠武勋名百战回，西湖跨蹇且衔杯。英雄短气莫须有，明哲保身归去来。夜月灵旗摇铁瓮，秋风石马上琴台。千年遗庙还香火，杜宇冬青正可哀。
生日志感,明末清初,尤侗,半百年过意不如，看云藜仗倚荒庐。平生最拙惟谋食，一事差强已废书。萧瑟江关哀庾信，飘摇风树泣皋鱼。何当燕市寻屠狗，洒酒荒天吊望诸。
登天宇浮屠绝顶望海,明末清初,尤侗,兴至超然到上头，凭虚萧瑟见高秋。诸天冥冥人非想，大地茫茫我亦愁。俯听苍蝇喧万瓦，遥看白马走中流。海神未许探幽窟，倏忽风烟起蜃楼。
闻鹧鸪,明末清初,尤侗,鹧鸪声里夕阳西，陌上征人首尽低。遍地关山行不得，为谁辛苦尽情啼？
览古,明末清初,孙枝蔚,房琯隐陆浑，矫矫负令誉。天下为己任，高谈颇有馀。一朝将重兵，车战竟何如？所恃楫与秩，岂知皆竖儒。哀哉四万人，流血成沟渠。名士苦无用，万古成欷歔。有愧诸葛公，不轻出茅庐。
田家杂兴次储光羲韵,明末清初,孙枝蔚,娶妻非齐姜，置田非膏腴。结交非平原，或牧或樵渔。亲戚不我嗤，还复羡幽居。厨中办鸡黍，前溪漉虾鱼。相期风雨候，早更过吾庐。得巢雀相贺，得食鹿相呼。与尔共乡县，时来倾此壶。野人常在野，鸟兽颇相关。嗷嗷叹众雀，求食何时闲。慨然念羲农，不生此世间。鼙鼓声不休，群盗满南山。衣食起干戈，世路多险艰。仁义那可恃，清净良难攀。莫言庄与老，不如孔与颜。猎骑过青山，追逐良自乐。朝出长安城，晚投咸阳郭。笑谓田家儿，止如夸收获。乾坤方用武，人命轻鸟雀。养贼二十年，无人收河洛。空有长弓箭，不射欃枪落。大言竟何益，此辈真轻薄。
马食禾代田家,明末清初,孙枝蔚,禾黍正油油，何人放马上陇头？碧眼虬须使我愁，向前长跪泪双流。租吏坐我堂，声高气正扬。县官早纳粟，不待禾登场。愿约马客至舍下，今朝为吏办酒浆。马客来，租吏去。早知马客能逐吏，马食禾尽不须虑。
同友陪吴园次登多景楼，时园次赴湖州任,明末清初,孙枝蔚,出城送客共跻攀，万里烟云杳霭间。天下江山如此少，古来冠盖几人闲？潮头日午添帆影，楼角风微散酒颜。五马临行重回首，知君鱼鸟最相关。
游焦山,明末清初,孙枝蔚,风起中流浪打船，秦人失色海云边。也知赋命原穷薄，尚欲西归太华眠。
送友之秦中,明末清初,傅山,尔去褒斜道，秦关兵尚多。难堪儿女意，其奈鼓鼙何？战地惊鸿雁，秋闺怨骆驼。愿闻边火息，归计莫蹉跎。
七歌集句,明末清初,周筼,十年失路谁知己，扰扰尘中犹未已。恒饥稚子色凄凉，病仆呻吟呼不起。当年意气不肯平，昨日论交竟谁是？呜呼一歌兮歌已哀，石田茅屋荒苍苔。园中有枣行人食，忍能对面为盗贼。有时长叹独移时，安知我有不平色。秋风落叶闭重门，白发如丝叹何益。呜呼二歌兮歌始放，江客不堪频北望。意中索莫与先异，春草青青新覆地。年年岁岁一床书，不忍见之益愁思。愁心反覆梦难成，天寒雁度堪垂泪。呜呼三歌兮歌三发，中天夜久高明月。北风微雨虚堂秋，昨日之日不可留。四时不得一日乐，朝夕催人自白头。仰天大笑出门去，安得行叹复坐愁。呜呼四歌兮歌四奏，伤心不忍问耆旧。世情付与东流水，穷巷苍苔绝知己。岩扉松径长寂寥，东园几树桃花死。愧尔东西南北人，欲向何门趿珠履？呜呼五歌兮歌正长，雌龙怨吟寒水光。世人结交须黄金，郢中《白雪》且莫吟。桃花欲开不自觉，千里春色伤人心。眼前好恶那能定，隔叶黄鹂空好音。呜呼六歌兮歌思迟，一沉一浮会有时。天寒野阴风景暮，落日疏钟小槐雨。寂寂寥寥扬子居，惟有幽人自来去。何用年年空读书，井底看星梦中语。呜呼七歌兮悄终曲，空庭细雨莓苔绿。
怀张考夫,明末清初,周筼,契阔张夫子，平生实典型。立言惟布粟，为政在家庭。上下论千古，东西有二《铭》。闲阶带草色，几日又青青。
送查三容携家入楚便往滇中,明末清初,周筼,念尔携妻子，图书共一船。此行将万里，为别动经年。春草迷江渚，秋风落瘴烟。故人崔李在，相望碧鸡前。
秋夜柬顾茂伦,明末清初,顾樵,秋声无深浅，深浅在人心。但使闻者悲，不辨鸣者音。月落林影翻，夜半惊栖禽。入秋思梦短，起坐还披襟。遇物悲在昔，事往情更深。安知来日愁，追念不及今。我有万种恨，并入秋风吟。哀乐境所遇，岂必雍门琴。
过弘济寺,明末清初,许旭,中流遥见雁飞斜，一水苍苍起暮鸦。崖罅插江悬栈阁，洞门凿石走平沙。几年北望成荒戍，忆昔南巡待翠华。乘兴独来寻藓壁，空阶开遍海棠花。
月夜从愚庵大师陈际叔徐世臣湖干闲步,明末清初,恽格,披衣揽夜色，遂适湖干趾。喧籁息近听，林峦敛遥视。千峰寒月中，万壑疏钟里。三潭弄浮烟，因风荡为水。浮汀渔唱人，过浦箫声起。佳游领支公，雅调及高士。霜月满归途，宵深情未已。
送滕子还闽二首 其一,明末清初,恽格,别后春风染杜鹃，骊歌声断绿杨烟。身沉绝塞思千里，心死穹庐客九年。吴苑离觞寒食后，梨关归梦落花前。闽南别去能相忆，倘有双鱼海上传。
送滕子还闽二首 其二,明末清初,恽格,春城战血冷悲笳，废垒伤心旧炮车。雪窖生还犹有母，玉门归去已无家。同骑塞马眠燕月，独向河源上汉槎。我有离魂招未得，劫灰天畔哭黄华。
赠笪在辛侍御,明末清初,恽格,墨苑风流属老成，白云旧秘待先生。正平无地容疏放，北海犹惭问姓名。自辨银钩收虿尾，尚留瑶草付龙耕。东来蜡屐窥松子，如向青霞望五城。
晓起,明末清初,恽格,连夜深山雨，春光应未多。晓看洲上草，绿到洞庭波。
远眺,明末清初,恽格,暮云千里乱吴峰，落叶微闻远寺钟。目尽长江秋草外，美人何处采芙蓉？
寄虞山王石谷,明末清初,恽格,东望停云结暮愁，千林黄叶剑门秋。最怜霜月怀人夜，鸿雁声中独倚楼。
咏意,明末清初,徐夜,凡骨难遽化，仙药不可求。一身为物役，未可轻王侯。旷士洞达心，无为生远游。远游亦有方，九州非一州。常恐血气躯，车马生坟丘。试听蟪蛄声，语默成春秋。山岳自终古，江海日夜流。
和秋柳,明末清初,徐夜,摇落江天倍黯然，隋堤鸦噪夕阳边。谁家楼角当霜杵，几外关程送晚蝉？为计使人西去日，不堪流涕北征年。孤生蕉萃应相似，怕见残枝带暮烟。
经严陵钓台,明末清初,徐夜,突兀高台入望平，下临百尺大江清。足消文叔真人气，直得狂奴故态名。天位几移仍旧祚，客星千载属先生。不从七里滩头过，谁信巢由无世情。
坐放鹤亭,明末清初,徐夜,巍然一屿水回环，想见高风物外闲。墓上梅开春又老，亭边鹤去客空还。书无禅草逢当世，祠有名贤擅此山。占断西湖皆宋土，羡他生死太平间。
巫山高,明末清初,张实居,巫山高，不可步。湘水深，不可渡。水有汹涌澎湃之波，山有屈曲崎岖之路。我欲攀缘狼虎来，我欲徒涉蛟龙怒。相思不相见，沾裳泪如雨。巫山高，空自高。湘水深，空自深。舟车非所愿，但愿人一心。
赠宜雨,明末清初,张实居,闻道衡门下，洋洋可乐饥。今兹历贫贱，斯言若我欺。兰菊虽可餐，不如藿与藜。芰荷虽可服，不如绤与絺。湘江无快语，监河有哀辞。人生苟困穷，自谋策难奇。北望望北斗，南望望南箕。只有空仓雀，与我同所悲。
又赠宜雨,明末清初,张实居,世人片言合，杯酒盟新欢。生死轻相许，酒寒盟亦寒。所以古君子，与人愧醴甘。虽言淡如水，水尚生波阑。
九日王秀才携酒至,明末清初,张实居,缤纷篱下菊，几枝带霜妍。物苟有至性，造化亦无权。故人携酒过，斟酌坐花前。狂歌无宫商，破琴不必弦。粗语桑麻事，稍稍及诗篇。爱兹重九名，不觉已陶然。
落叶,明末清初,张实居,西风吹落叶，解作凄凉声。一朝辞故枝，飘飘难为情。坐观此凋丧，我心亦不平。转盼阳春至，落者又复生。叶叶还如旧，妍绿映日明。始知天下事，待时贵无争。得失如循环，消长无定形。
山中即景,明末清初,张实居,两髻髼松曳葛裙，闲身许入野樵群。众禽见惯皆相识，五谷生成半不分。肌骨春来癯似鹤，心情病后懒如云。琴残弈罢先生醉，一枕高眠到日曛。
大游仙,明末清初,张实居,姑射仙人绰约形，初承帝命入天庭。霜清玉斧催修月，水冷银河看种星。汉女骖鸾云作旆，湘妃媵鲤雾为軿。金泥秘箓新雠罢，诏锡长生亿万龄。
王秀才将卜居象山问风土因答,明末清初,张实居,休将风土问山翁，欲习山翁莫惮穷。有径皆穿红树里，无人不在白云中。花香鸟语随时变，水色岚光到处同。夜半柴门常不闭，南村颇有太平风。
寄怀王秀才,明末清初,张实居,如君莫叹少知音，万古文章一寸心。贱至侏儒犹有粟，人能澼洸亦多金。魂销别路梅初发，眼看闲窗草渐深。冀水燕山何处是，蘧蘧好向梦中寻。
初秋偶题,明末清初,张实居,飒飒西风吹薜萝，炎天伏枕一时过。山中事事秋来好，只恐浮云变态多。
夜雪,明末清初,张实居,斗室香添小篆烟，一灯静对似枯弹。忽惊夜半寒侵骨，流水无声山皓然。
鲁肃庙,明末清初,张大受,阔达谋吴策，几微保汉心。才输公瑾捷，道契武侯深。夏口帆初上，龟山庙至今。灵风吹赤壁，城北雨沉沉。
送顾禄百外孙,明末清初,张大受,博识虫鱼晰，闲吟花草工。长康三绝擅，东野一身穷。老我离思外，慈亲望眼中。荣名真不朽，云树隔还东。
慕庐先生还朝,明末清初,张大受,交无洛蜀本和衷，雅量分明司马同。常以文章推后辈，久将政事托群公。委蛇晏退裘应敝，狼藉髡留盏莫空。出处古来云变化，芳馨谁播史书中？
题大临故宫词后,明末清初,张大受,旧顿荒凉锁绿茵，宝钗双燕只生尘。眉痕不照长门月，臂点曾销永巷春。百首宫词王司马，一声《河满》孟才人。阿谁尚记华清恨，听谱《霓裳》泪湿巾。
睢州谒汤公祠,明末清初,张大受,过宋频登夫子堂，传经应比郑公乡。曾游霁月光风里，早叹浮云白日旁。众母至今歌子产，伏龙畴昔起南阳。音容似昨人千载，赢得吴民泪溢眶。
送沈子大赴江西,明末清初,张大受,才子秋风泪点多，远行霜晓唱骊歌。三年皮骨空人役，千载文章奈命何？紫气豫章龙变化，青峰彭蠡雁经过。旧是慷慨《南征赋》，送客都门发已皤。
答袁虎文,明末清初,张大受,重游梁宋访心知，一揖尊前感赠诗。射虎旧夸从李广，斗鸡今喜逐袁丝。文章白璧元无垢，意气青萍两不疑。归到江南最相忆，小园风雨对床时。
呈竹垞先生四十韵,明末清初,张大受,日月悬鸿笔，江湖伴钓翁。斯文如一发，此老不三公。世潮韦贤相，生称江夏童。异书都默识，疑义若披朦。瑚琏珍初待，金刀数正终。兰成终窜谷，王粲早飘蓬。寄兴沧溟外，悲歌燕赵中。挥笺回雪白，拍板落花红。剑拔看天小，觞浮觉海空。但随游野豕，未卜渐逵鸿。当代旁求说，盈朝并荐雄。对扬钦学邃，拔擢荷恩隆。太白官供奉，龙门史折衷。抡才弘铁网，校艺试青铜。书卷装归橐，神仙近法宫。骑将天厩骏，捧出御书虹。自此期调鼎，无端怨失弓。归来操翰墨，吟笑脱樊笼。醧舫波还泛，书亭日久烘。圣经罗象纬，物理析鱼虫。注地郦元似，论诗萧统同。采飞神每助，斤运帝无功。凤小能翔汉，兰摧莫叫穹。暮年馀痛哭，笃志益明聪。鹿引晨穿屐，龙听夕倚篷。门生舆请舁，朝士刺求通。斯画珊瑚缺，邕文金帛充。共知占蔚豹，仍望载非熊。小子劳钻仰，先生发覆蒙。逢人怜抱璞，知己抚炊桐。再谒鸳湖曲，高谈桂树丛。森森开武库，蔼蔼挹春风。世路谁轻薄，耆儒只困穷。养心欣事简，糊口幸年丰。角里芝徒采，春卿爵可崇。人情留朴拙，天气值和融。三岁依门下，千秋叹道东。经营惭小技，雕斫冀良工。广乐陈鼗鼓，凡民警聩聋。升堂私有愿，陶冶及纤洪。
题徐大临湖乡小景,明末清初,张大受,鸟背岚光过夕汀，碎萍鱼唼水花腥。青山一角湖三面，记是塘西乙未亭。
山居,明末清初,张大受,爱看支硎一角山，何妨身卧薜萝间。峰头片片秋云白，不碍虚亭鹤往还。
清流道中梅花,明末清初,张大受,驻马清流香气吹，东风渐近落花时。可怜踯躅关山路，才见江南第一枝。
梅花驿,明末清初,顾彩,马迹车尘暗陌头，遥看古驿入南州。渡河芳草王孙去，过岭梅花使者愁。五夜泊船江店火，万山吹角戍人楼。可怜丝管长亭别，欲折垂杨不自由。
秋霖,明末清初,汪洋,君不见千村白水沟塍合，阴雨兼旬云百匝。禾沉水底不得收，腐烂只堪饱鹅鸭。书生空有恤民心，无路排云叫阊阖。
阎陈二公祠,明末清初,汪洋,奉职同时尉海滨，微官誓死各捐身。原知苦战违天意，甘守危城识大伦。南国比肩双烈士，雎阳合节两忠臣。百年论定还祠庙，愧尔军前纳款人。
望盘山,明末清初,高承埏,中盘云气下盘生，紫盖峰高晚独晴。愿得他时解尘组，白松树底饭黄精。
晨晦,明末清初,方维仪,终朝无所见，茫茫烟雾侵。白日不相照，何况他人心。枯梅依古壁，寒鸟度高岑。静坐孤窗中，幽响成哀吟。春水一已平，杨柳一已深。故物无遗迹，萧条风入林。
夏日偶成,明末清初,黄幼藻,深院尘消散午炎，篆烟如梦昼淹淹。轻风似与荷花约，为送香来自卷帘。
武陵秋景,明末清初,黄幼藻,湖上芙蓉近小舟，晓来清泪对花流。吴州客自伤长夜，不为西风怨早秋。
秋夜忆家,明末清初,项兰贞,一夕秋风至，天空雁忽来。露漙阶下草，月落掌中杯。故国书难到，他乡客未回。坐怜砧杵急，寒柝又相催。
寄慰寒山赵夫人,明末清初,项兰贞,落叶惊秋早，断鸿天际闻。遥思鹿门侣，愁看岭头云。
步月 其一,明末清初,项兰贞,步月下庭除，萤飞花影侧。露下不知寒，鸣蛩动秋色。
步月 其二,明末清初,项兰贞,步月下庭除，青苔印鞋湿。行吟月转西，觅句还独立。
秋夜,明末清初,项兰贞,静夜砧初动，凉风雨乍收。一钩新月上，应照故园楼。
舟中晚眺得青字,明末清初,项兰贞,片帆天际阔，落日远山青。隐隐风前笛，行人不忍听。
柳枝词,明末清初,项兰贞,绿树阴阴映酒旗，欲牵春色上柔枝。年年为惜征夫别，折尽东风总不知。
哭宛君姑叶安人 其一,明末清初,李玉照,三年空望剡溪船，惆怅儿家宕子缘。却似蓬山风引去，不教凡质近神仙。
哭宛君姑叶安人 其二,明末清初,李玉照,想像丰姿欲见难，春风容易妒花残。焚香手把遗编读，百遍长吁斗鸭栏。
闺情绝句 其一,明末清初,沙宛在,白燕双双入幕频，梨花香遍雪为茵。夜来纵有游仙梦，不作乌衣国里人。
闺情绝句 其二,明末清初,沙宛在,瓜果初陈月殿高，双星今夜会云曹。笑来好事惟乾鹊，甘为他人髡顶毛。
闺情绝句 其三,明末清初,沙宛在,小至时欣云气祥，玉阶渐见管灰扬。不知边塞征人妇，可有闲情验线长。
闺情绝句 其四,明末清初,沙宛在,朝来报道牡丹开，拚取红纱护锦堆。痴蝶贪香寻不得，绕儿衣袂百千回。
闺情绝句 其五,明末清初,沙宛在,从来月蚀最愁予，绣佛龛前诵佛书。凡世不知天上事，嫦娥意念更何如。
千秋岁 次韵赠王君丹麓,明末清初,钱肃润,星移物换，百岁过将半。人世事，沧桑变。功名屠狗易，词赋雕虫贱。闲看取，浮云天际频舒卷。正喜逢清宴，菊蕊开零乱。堪娱乐，休悲叹。本无骑鹤想，且适持螯愿。须信道，人生若梦无非幻。
画堂春 上巳薛圜辅斋中社集，即景用秦少游原韵,明末清初,钱肃润,千丝万绿柳梢长，朱廉掩映斜阳。花须蜂恋蝶含香。点缀新妆。争耐封姨少女，浪吹竹泪飘湘。春光黯淡问衣裳。好费商量。
踏莎行 广陵桑楚孰斋中同杜茶村、邓孝威、宗鹤问赭子咏杏，和秦少游原韵,明末清初,钱肃润,隋苑迷楼，曲江问渡。芜城景色今何处？路人遥指杏林来，春光点染还非暮。携手联翩，此心如素。封花啸味觞无数。忽然齐唱踏莎行，依依耐可花间去。
小重山 咏徐用王斋中灵壁石,明末清初,钱肃润,是处飞来又一峰。何人雕琢就？夺天工。四时风雨气空濛。砚屏侧，疑欲起蛟龙。蓄石傲坡翁。仇池虽有色，响难同。南州孺子乐其中。不须拜，好友愿相从。
渔家傲 雨窗同杜茶村即席奉赠，用范文正公韵,明末清初,钱肃润,举目山河曾否异，风狂雨骤夫何意？报道卧龙眠欲起。深泽裹，若逢三顾门毋闭。家在隆中相近里，石头一望无归计。终夜唤天还蹋地。浑不寐，直须信到方收泪。
满江红 戴耘野高士六十初度寄赠,明末清初,钱肃润,聚散无常，忆当日、同行携手。遇知己、探梅寻菊，赋诗饮酒。风月江山都是主，鱼虾麇鹿呼为友。共陶然、朝夕任逍遥，今何有？我碌碌，风尘走。君寂寂，书帷守。报初周花甲，中秋时候。翠色方铺寒府内，紫霞正设同亭右。问素娥十辈驾鸾来，相逢否？
满江红 题金治文秋林诗思图，和陈伯驺韵,明末清初,钱肃润,秋水盈盈，几回望、海流川曲。谁道是、臣之居也，非舟非屋？之子在焉呼不出，人遐尚喜音毋玉。待书成、万卷映缥缃，登芸局。何必种，王猷竹？何必采，陶潜菊？但枫林欇欇，声和琴筑。醉后厌寻槐穴蚁，梦来懒覆蕉湟鹿。任悠游，永日以忘年，唯君独。
满江红  题江上外史小影赠荆默庵，时默庵为江阴学博,明末清初,钱肃润,浩浩洪流，到今日、波恬浪息。看一带、云烟黯淡，翠峰屏立。渔艇凫舟浮水面，鸥汀鹤渚群飞出。坐江头、把卷独长吟，情脉脉。貌严重，神飘逸。气沉雄，才宏硕。本玉皇香吏，金銮仙籍。暂向江于称外史，品题山水无谀笔。论人物、上下几千年，延陵一。
满江红·题徐用王躬耕图，和余广霞韵，是岁值大水,明末清初,钱肃润,拍浪天浮，柴门外、江涛新涨。经水道、平添数尺，幸而无恙。荷锸也须耕月下，带经却惯锄云上。看载筐、及筥自南来，伊谁饷？瞻绿野，清波漾。樵父泣，渔翁唱。羡庞妻作黍，陶公成酿。曳索有时还著屩，挂钱无事将携杖。问徐孺、稼穑近如何？图难状。
松风萝·王丹麓有书怀词，索和却赠,明末清初,钱肃润,当醉欲眠，遇饥求食，随缘最是便宜。羡尔高人无系，悠悠将任其之。咫尺西湖，看白苏堤上，雨过红肥。松风一卧，不位蚁梦，定是柯棋。觉后茫然有失，惟闻鹤怨猿啼，急起披衣。接洞箫舒啸，断送嗔痴。
喜迁莺 和陆尽思四十初度，原韵奉赠,明末清初,钱肃润,风尘驰逐，叹时物迁移，新红故绿。过隙如驹，流光似电，那晓醉多醒独。达人自能忘世，守己居然为谷。报初度，正青阳方转，岂因年蹙？迈轴，羡我友独寤寐，言不受北山辱。诗就长吟，兴来清啸，却喜林间多竹。鸿渐杜门茶饮，鲁望乘舟书束。趋良会，好追芳前哲，逍遥云麓。
喜迁莺 题荆溪小隐图，赠林天友别驾,明末清初,钱肃润,荆南山麓，看烟树苍茫，层楼叠屋。中有高人，呼之不出，共说其人如玉。阳羡茶真可爱，九里水原非浊。暂栖住，任逍遥容与，为盘为谷。不俗，算自昔宦隐名流，争向溪边宿。杜榭犹存，任台在望，山为苏公称蜀。君复结庐到此，恰尔追芳齐躅。是图也，置五云罨画，平添一幅。
念奴娇 送陈其年归荆溪,明末清初,钱肃润,君才如此，是天生人物，从来希有。屈宋于今成鼎立，子建平分八斗。疋马燕台，联镳菟苑，赋出争傅口。乌丝新调，傲他秦七黄九。忆昔意气拿云，文章腾焰，直唾功名手。此日雄心犹肮脏，每对青天搔首。俄上龙山，寻过鸿水，访我烟霞友。来朝归去，且倾今夜杯酒。
念奴娇·戏为九龙与九烟问答词，时黄九烟有九峰舆十峰相谑词见赠,明末清初,钱肃润,吾侪龙种，任峰头个个，腾云兴雾。顷刻飞烟成九点，好似星罗棋布。公亦犹人，安能多口，喷出烟无数。摅词掞藻，恐徒然拾馀唾。公乃大笑而言，神龙无首，岂若君浮露？五岳层层方寸起，笔底千山奔赴。为雨为云，霎时骤至，惹得天公怒。九峰众服，从今愿结心素。
百字令 赠黄珍百，时珍百为安仁令归,明末清初,钱肃润,近来彭泽，赋田园归去，陶然身逸。百本沅兰当五柳，兴到吟诗摇笔。二仲寻盟，三高作伴，山水之间出。天然性癖，不堪岂为多虱？曾记结缟家乡，联镳京里，异地情偏密。阳羡风光君占取，招得九龙人一。玉女潭遥。张公洞窈，何处堪容膝？松涛声彻，可能假我仙术。
百字令·赠徐竹逸,明末清初,钱肃润,金銮仙品，叹遭逢不偶，竹溪同逸。兴到淋漓挥翰墨，急起临泉浣笔。寄傲琴书，陶情山水，风雨何妨出？飘翩尘外，笑时人处裈虱。闻说游宦滇南，碧鸡金马，峰嶂何冥密。携取烟岚归正好，掩映荆南如一。水榭风清，琴台云绕，在在堪容膝。茶香樱熟，不须海上芝术。
百字令·和史蘧庵太史见赠原韵,明末清初,钱肃润,孤踪清节，任高飞遐举，龙潜云逸。国破家亡何所有？剩得董南真笔。大义君臣，同心兄弟，忠孝由中出。逍遥尘外，叹时人似沙虱。何必天子书门，有司供直，始可称华密。闻说荆溪风土厚，好借城边廛一。老妪情亲，东坡住稳，终日吟摇膝。俄傅唐贡，产茶更产芝术。
百字令·赠曾青藜诞日，和杜茶村韵,明末清初,钱肃润,频年作客，记长安花市，灯楼常共。自过兰陵悬百里，但听鸟鸣莺哢。嵇吕相思，张高迷路，做得寻朋梦。朝来至止，衔杯为尔情重。正是月贯精阳，节逢天贶，天上红云动。报道麒麟生此日，孔氏元来亲送。沂水清风，嘉祥正派，流向江西纵。傅家画省，到今应有池凤。
百字令·祝徐学士母亲太夫人寿,明末清初,钱肃润,玉峰葱翠，看涓涓秀气，回环东海。虎跃龙骧众说道，徐氏门庭踵起。兄弟同朝，三人学士，鼎鼎何其美。高堂有母，教成时至于此。昔年迎到京畿，崔邠亲导，乐也荣无似。今日潘安舆复御，好向家园周视。或泛西湖，还游天竺，一子常依矣。五云多处，望南山更光彩。
沁园春 题丁药园采芝图,明末清初,钱肃润,我见丁君，太白东坡，疑其后身。奈花笺甫赐，空承主眷，金莲方照，徒叹卿文。儋耳苍茫，夜郎惨淡，万里归来故国春。那堪羡，羡吴山越水，做散仙人。一朝厌弃风尘，向何处桃源去问津？念高车驷马，其忧甚大，幽林邃谷，此乐为真。采者芝舆，绮园安在？共说皤皤入漠廷。君行矣，恐图形征访，正具蒲轮。
沁园春·题袁重其负母看花图，和纪伯紫韵,明末清初,钱肃润,循彼南陔，厥草油油，北堂在前。睹穿帘舞燕，楼檐宿鸟；夕来朝去，娱悦高年。陆绩思亲，仲由孝养，橘可怀兮米负肩。真堪羡，喜慈颜如旧，儿鬓初斑。婆娑地上金仙，看膝下蹁跹乐事全。正熏风池馆，端阳佳节；葵榴满放，杨柳三眠。绢拂鹅溪，笔推龙爽，点染韶光景更妍。留题遍，想莱衣戏彩，旷世同传。
惜馀春慢·和徐竹逸花溪即事韵却赠,明末清初,钱肃润,乘兴寻芳，晴丝不断，忘却春光将老。争传茂苑，花事澜翻，怎耐一天风扫？齐女门前有园，白白红红，不知多少。更轻盈杨柳，绿阴深处，暗藏苏小。入门后，亭阁参差，游人稠沓，总向花溪喧闹。幼舆独坐，丘壑增妍，燕语莺声俱好。整日挥毫赋诗，把酒论文，二三年少。取阳春曲送春归，春色依依回绕。
洞庭春色 送华吏部凰超公入华孝子祠,明末清初,钱肃润,我过堂前，一翁危坐，凛若明神。看头颅如雪，居然总角；丰容柔娈，未琢天真。俄报一翁堂下至，俨肃肃，峨冠博带身。群相羡，是先朝故老，当代完人。溯源厥惟曰孝，孝子后更有忠臣。叹发肤顶踵，皆君之赐：全归全受，且慰吾亲。国破君亡何所有？留一发，聊将挽万钧。那知后日，祠坛配祀，俎豆莘莘。
满庭芳 送汤中丞潜庵公入东林道南祠,明末清初,钱肃润,旧院东林，沧桑陵谷，翻云覆雨方晴。一朝营造，救度也耎薨。丽泽规模整肃，祠堂内、丹艧梁楹。惊相告、俄傅檄至，不日报功成。丙寅，夏四月，中丞北上，迫趣王程。过林间停辙，讲道杨亭。今岁戊辰春日，云旗风马忽来迎。到门后，龟山降席，促膝话平生。
水调歌头 秋夜怀陆荩思司铎束瓯，用苏东坡原韵,明末清初,钱肃润,华盖山高矣，渺若洞中天。容成曾许相见，会面在何年？我欲乘风访道，只恐丹台石室，炉灶已灰寒。此日空惆恨，盼望斗牛间。谢巘上，春草梦，白云眠。临流一镜，笑看池水璧同圆。时有春秋冬夏，教有诗书弦诵，乐事总称全。今夜江心里，月色正娟娟。
浣溪沙 戏友,明末清初,万树,鱼子兰香小露滋。起来移近绣帘丝。嫩黄初剪两三枝。唤得雪儿教捧去，葵花小合豆青瓷。谢娘刚好晓妆时。
浣溪沙 夜景,明末清初,万树,浴起新围宝袜轻。乌栖人静夜无声。手携金鸭下阶行。榆荚柔风薰佩带，桐花斜月晒帘旌。谁人遣比此时情。
清平乐,明末清初,万树,凭栏不语，坐看春归去。或者留春留得住，因甚全无一句。曾闻百舌间关，要将春色遮拦。百舌舌儿先倦，愁人更有何言。
杨柳枝二首 其一,明末清初,万树,不合临池起画楼。断烟疏雨叶飕飕。谁能数得垂杨叶，一叶垂杨一点愁。
杨柳枝二首 其二,明末清初,万树,桂楫兰舟载玉箫。秦淮月冷夜迢迢。白门朱桁无穷树，唯有垂杨是六朝。
长相思 夜行吴江道中,明末清初,万树,苏州城，秀州城。鸭觜船儿月样轻，往来多月明。一条浜，两条浜。夜半歌声逐橹声。客愁无数生。
点绛唇 愁来,明末清初,万树,天为清明，几番排当梨花雨。小楼风遽，麾散黄鹂语。中酒心情，欲遣偏无句。愁来处，可堪人去，帆带吴天絮。
浪淘沙 落花,明末清初,万树,春色过清明，花事飘零。夜来风雨葬倾城。枕上泪流还似雨，忒煞多情。晓起卷帘旌。撩乱红英。满街听得卖花声。我已伤心听不得，况是黄莺。
踏莎行 春日,明末清初,万树,柳碎蜂忙，花繁天小。烟光易过清明早。雨余帘尚卷时稀，病前书已摊来少。酒向春疏，笺和愁到，熏衣忘却香焦了。吹箫强欲和啼莺，一声飞去棠梨杪。
踏莎行 秋怀,明末清初,万树,叶下星窗，雁横飙馆。便凄凉煞无人管。前程昨梦不堪提，素颜青鬓都频换。宝袜香存，彩笺音断。细将心事灯前算。三年有半为伊愁，人生能几三年半。
蝶恋花,明末清初,万树,催唤春来凭小燕。一座亭台，都被花薰遍。任是晓窗风剪剪。丛花穿过寒终浅。欲系繁花休作片。空有垂杨，搓就黄金线。多意游丝长满院，闲来细把红英缠。
撷芳词,明末清初,万树,鬓垂绺，衫移钮，一春闲却调筝手。风帘罅，灯花谢。金钱携向，小窗占卦。下。下。下。新丰酒，章台柳，问他犹记人儿否。从前话，题罗帕。柔情终在，薄情难骂。罢。罢。罢。
破阵子 晓行,明末清初,万树,惊起鼠声窣窣，催行灯影幢幢。紧约臂围双袖月，低压眉棱一帽霜。连云溪路长。续梦兴中易破，寻诗囊底多荒。渐觉乱山迎面绿，恰喜朝暾射眼黄。垆头蒸饼香。
惜分飞 蠡城别友,明末清初,万树,豆酒新槽花露滴。小宴橙香菊色。离思谁知得。鲤鱼桥下风边笛。柳外疏星珠历历。独倚乌篷画楫。明月能相忆。送人直过西兴驿。
苏幕遮 离情,明末清初,万树,彩分鸾，丝绝藕。且尽今宵，且尽今宵酒。门外驴驹声早骤。恼煞长亭柳。倚秦筝，扶楚袖，有个人儿，有个人儿瘦。相约相思须应口。春暮归来，春暮归来否。
水龙吟 九月八日宿清风店,明末清初,万树,去时杨柳依依，我来摇落霜风飐。桑干桥外，葫芦河畔，暮蝉声惨。景物何堪，树犹如此，客愁谁念。看鹑衣未改，鹿囊如故，惟添得，黄尘染。泪与露珠同落。忽惊眸、菊擎新艳。柴桑何处，举头惟见，雁行鸦点。明日重阳，登高无我，酒坛欢欠。叹黄昏麦饭，蛛丝鼠迹，宿清风店。
千秋岁,明末清初,张夏,兰亭初换。补韨春留半。玉骨健，银钩变。衔杯一笑喜，买赋千金贱。还学易，假年细展床头卷。汎棹江湖晏。到处欧群乱。渔问答，樵吟叹。余闲天所付，既醉君何怨。潇洒甚，墨池流出桃源幻。
菩萨蛮,明末清初,张夏,试灯时节深深院。晚妆匀了轻衫换。不惜出前楹。迎郎问月明。重逢情脉脉。对面银河隔。一刻记春宵。千金值未高。
满庭芳 题菰川草堂,明末清初,张夏,南郭林包，西桥港绕，远山湖上如螺。村家一带，盈望好田禾。巧凑门前五柳，凉棚下、豆荚茄窠。渔船集，斜阳晒网，横棹起清歌。芳原饶胜卉，洛阳姚魏，月窟婆娑。更玫瑰连亩，菡萏浮波。有客相邀寻赏，欣然往、或取微酡。吾居此，朝烟暮霭，孰与辋川多。
满庭芳·题刘将军像卷，同蒋玉渊作,明末清初,张夏,藜阁王孙，沙堤介弟，移来彩戟双双。功成身退，早撇却炎凉。何必凌烟画就，开金谷、歌舞徜徉。但一壑，松风梦足，苔卧绿沉枪。从他门户盛，编篱插棘，独坐霎阊。到天涯览古，百咏千觞。更拟翻经入道，桃源口、借问渔郎。嗤当日，射生驰属，仗剑事先皇。
南乡子 赏桂和蒋玉渊,明末清初,张夏,嘉树几经秋。满覆庭阴伴素侯。每到花时来燕坐，斜眸。金粟垂垂拂屋楼。斗酒不难求。明月当筵清露收。此是邻家家咫尺，容留。入榻浓香梦不休。
南乡子·北固楼和辛词,明末清初,张夏,对面指扬州。尽日无船风浪愁。回首金陵天己暮，休休。一片降幡出石头。梗迹任沉浮。不逐渔人下钓钩。草泽英雄曾见否，孙刘。槛外长江空自流。
满江红 寿侯兹泠六十,明末清初,张夏,紫气东来，常管领、兰亭金谷。交到老、几人君子，岁寒松竹。指腹尽教容百辈，挥毫奚啻倾千斛。任纷纷、轻薄少年场，浮云目。也不跨，扬州鹤。也不问，中原鹿。但传经膝下，杜门雌伏。何氏已推山大小，阮家休问居南北。倚青藜、缓步映山河，红桥曲。
满江红·秦园遇歌者苏生，用顾伊人韵,明末清初,张夏,曾事通侯，酬郢曲、樽前红豆。遇军变、江州烽火，洞庭遗叟。万马东来流竟断，六龙南幸城如斗。看三宫、卓幰发临安，伤心否。峰第一，夸旧口。泉第二，传新手。掩春申珠履，孟尝鸡狗。对我欲舒苏岭啸，当筵尚说元王酒。谢桃花、潭水殢行舟，汪伦又。
行香子 隐居,明末清初,张夏,才背城隅。便似山居。矮墙头、黄石青榆。当门税地，农圃随余。种一庭花，一林竹，一池鱼。愁历崎岖。守分何如。未秋风、先忆莼鲈。晚灯时了，还坐吾庐。对满窗月，满壶酒，满床书。
风流子 题钱将军海晏图,明末清初,张夏,扶桑弓早挂，风波偃、高会引杯长。羡锦树先王，射潮威武，湘灵才子，惊梦文章。娱心处、青萍酬赵客，白苧听吴娘。月小山高，重游赤壁，莼香鲈美，正对松江。江边重回首，孙庐万舰付笛裹沧浪。廿载抚循鸿雁，烟水相忘。看诸郎受节，传家玉马，通侯佩印，柱国金汤。管取功成身乐，麟阁流芳。
苏武慢 咏陶元亮，同华商原,明末清初,张夏,乞食何穷，为农已老，鸿鹄高飞千里。盈掬黄花，一尊渌酒，烂醉南山画里。乐天知命，乘化逍遥，那论贤愚五子。自归来，谢却征书，耻作安刘园绮。忆前人、百甓宜劳，八州建节，身傍浔阳开士。细咏荆轲，长怀易水，此岂山林步履。典午遗墟，中原沉陆，歌哭心迷悲喜。托闲情，一赋非瑕，我有所思而已。
浪淘沙 登桥,明末清初,张夏,行过碧溪湾。来望风帆。晴明今日袖馀寒。还是隔年残雪也，半覆青山。征戍几人还。野哭潸潸。人生行乐傍乡关。准备一株邛竹杖，游戏花间。
一萼红 题石田写菰川庄图，庄今废福城庵,明末清初,张夏,旧沧洲。是老翁白石，亲写武陵游。藓净渔矶，花飘贾篾，中间著个羊裘。烟鸟归、四围松竹，倚遍了、明月最高楼。不识侯门，有名相里，笔墨风流。堪叹桑田更改，把图书金石，尽付浮鸥。香阁经笺，法堂钟鼓，凄凉一点灯油。争传说、高人舍宅，任他日、乳燕啼鸠。只看吴宫晋苑，剩得松楸。
蓦山溪 湖泛偕尤悔罨、刘易台,明末清初,张夏,溪头放棹，白鹭飞清昼。四面绝红麈，扑青苍、山攒水凑。从中选胜，最爱养鱼陂，围杨柳。阴晴骤。正是黄梅候。水边林下，名迹千秋有。今日遂良游，把清尊、临风一酹。三三两两，相与扣舷歌，沾袍袖。归迟否。明日刚初九。
江城子 堵寅叔故居,明末清初,张夏,板扉泥径草深深。没人寻。有蛩吟。记得炙鸡絮酒、共谈心。仗剑出门年正少，家不顾，陆将沉。白头老母尚于今。伴荆簪。守寒砧。恨望长沙子弟、渡湘阴。料想令威仍化鹤，风月夜，返空林。
沁园春 同其年咏菜花,明末清初,张夏,一望金铺，接段分邱，长堤短塘。羡欺桃压李，连天烂漫，迎风著露，遍地飘飏。挑荠才过，踏青至此，试戴钗梁问可妨。花间谱，便君臣悬隔，欲赛姚黄。何须列幕登场。但唤彻、提壶醉夕阳。看村村榆社，陈茵布褥，年年农月，趁暇寻忙。寄语高人，莫怀兰菊，妙手唐垓写素肠。留春住，讵菜园羊踏，梦落沧江。
醉太平 咏钱,明末清初,张夏,欢场树钱。博埸注钱。将军较射穿钱。是好官得钱。蚨兮幻钱。蝶兮梦钱。凭他十万神钱。只写山换钱。
满路花 夜抵江城，闻蜡梅香，同刘易台柬黄艾罨,明末清初,张夏,芦遮曲岸天，竹碎沙滩月。榜人乘夜渡、呼声捷。严寒堕指，百丈迎风折。星芒动金阙。送下栴檀，却随鼓角清越。常年于役，半刺怀磨减。何如茅屋卧、耑修业。暗麝飘来，此亦晨钟发。素交吾所浃，问山谷、木樨香，参个同别。
喜迁莺 赠吴留村使君,明末清初,张夏,延陵公子。擅礼乐文章，鸡坛牛耳。花县穿车，琴堂弄笔，才子古来如此。经济况推高手，樽俎折冲千里。豪气在，有双龙知我，万金酬士。天赐。烦几度，遮道攀辕，民乐华胥里。酒引千觞，诗联百韵，好拥使君游矣。名氏已登御幄，功业复标惇史。
蓦山溪·魏和公五十,明末清初,张夏,草堂居士，身隐高名满。游万里归来，与伯仲、陶陶款款。行藏独杳，卷易在床头，临山水，听清音，何必闲丝管。今年五十，幽谷春常暖。况日景初长，报岭上、梅开一半。闲看舞鹤，知道几千龄，爱玉树，进椒尊，烂醉仙亭慢。
木兰花慢 访黄生庭友,明末清初,张夏,过南徐访旧，花酿熟、笋鱼肥。向三诏亭台，五州山水，携手徘徊。君家自来游侠，有临江书屋瓮城西。白雪征歌寡和，青云看鸟高飞。去还来锦袖香衣。拜庆把金罍。正椿景欢娱，萼楼烂熳，燕子争归。英雄羡他公覆，赞周郎诸葛火攻奇。汉阁麒麟不改，于门车马堪期。
采桑子 其一 秋闺,明末清初,张夏,针楼共上呼俦侣，薄薄罗裳。窄窄鞋香。归到空房出浴凉。晚妆重理无人见，形影商量。浓淡谁长。星月嫌他隔景阳。
采桑子 其二 秋闺,明末清初,张夏,不眠坐听残更转，欲熨云裳。且拨炉香。一阵风来翠箔凉。梦儿欲渡辽西去，觉后思量。会短离长。桐叶偷题待雁阳。
百字令 自题小影,明末清初,张夏,天容吾老，谢春风妆点，舞雩沂水。剩有门前烟景胜，混迹渔樵堪喜。失学从儿，愁贫任妇，聊诵村夫子。时名何有，赋成覆酱瓿耳。空自跳荡词场，浮沉墨榜，复雄谈弧矢。一剑曾邀知己顾，难负文山柴市。逃入东林，别联白社，就此终身矣。相呼道学，他年瞒尽青史。
百字令·南中酬友,明末清初,张夏,石头城下，草萧萧荒尽，南朝陵阙。廿载重游迷路径，倦听关前笳笛。接地云阴，兼天浪涌，逼近重阳节。山川如此，古来谁数嘉客。报到李郭扁舟，凌晨冲雨，特访江村僻。四座交披珠玉输，一卷书携冰雪。白下宗风，于今转盛，伊洛人能说。应求千里，可容樗朽联席。
百字令·吊梅村先生，用苏韵,明末清初,张夏,风流如昨，论文章喜奖，后生人物。一自中原龙战后，卧看茅斋青壁。燕去鹃归，徘徊京国，吟罢头须白。咄哉评苑，钱龚漫数三杰。只为名下嫌疑，堂前危惧，误逐征车发。吴许原来居太学，那免琼台埋灭。死见真心，从前宫阙，戒勿书毫发。诗人之墓，至今寒映松月。
千秋岁 其一 旅怀,明末清初,张夏,出为小草。处士名原好。乐志论，陈情表。佣书来海曲，糊口吾贻笑。两负也，泥涂绛甲谁询老。世事凭颠倒。胜算谁先到。逃不出，乾坤小。菰川租屋处，门外秧青了。归去日，田家种植从头考。
千秋岁 其二 旅怀,明末清初,张夏,石榴萱草。占住年光好。早茉莉，香庭表。中泠泉试汲，阳羡茶添笑。江岸远，踏穿海岳襄阳老。返景楼台倒。恍惚龙宫到。流不去，金焦小。清凉开法界，花雨霏微了。闲半日，鹤林欲订濂溪考。
金缕曲 读史,明末清初,张夏,强弱无常势。是何人、发皇三户，催枯二世。世将威名归羽父，破釜沉船意气。过钜鹿、咸阳危矣。掘冢烧宫拚太莽，为先王、报雪春秋义。恁年少，惊天地。渡江到此三年耳。笑当年、四君五国，扣关而已。置酒鸿门双剑舞，还保鲁兄沛弟。号霸主、彭城真帝。垓下天亡非战罪，剩美人、骏马英雄泪。破成败，史还纪。
望江南,明末清初,张夏,盆中景，尺幅小林泉。径寸黄阳逢闰缩，满株金豆隔年悬。石爱米家颠。
画堂春,明末清初,张夏,一帘风雨玉钩长。禁烟节似重阳。侍儿偎煖被熏香。强起梳敫。柳叶愁萦八字，莲花懒蹴三湘。几回压线剪新裳。长短谁量。
柳梢青 客至,明末清初,张夏,溪上人家，对桥通市，易贾鱼虾。雨后担泉，花时载酒，有客寻咱。莫嫌斗室卑洼。尘不到、窗前碧砂。句里沩山，篇中秋水，话彻昏鸦。
齐天乐 赠陆天涛使君浚江阴城河,明末清初,张夏,仙凫飞处司牛耳。觅来芙蓉城里。挂席初收，推篷一望，濠濮欣然心会。追维江涘。任潮去潮来，关门恐泥。剡曲回舟。怅王猷兴尽前此。而今溪港毕满，舳舻连泊稳，银蟾涵泚。灯火喧阗，笙歌间作，仿佛秦淮游事。伊人中汜。擅白雪阳春，蒸霞散绮。显济川才，河渠书太史。
过顾子方故居,明末清初,黄家舒,击筑悲歌记昔时，乌啼月落酒盈卮。羊昙悔踏西州路，虎贲空余北海思。池馆尚存书散尽，衣冠非故燕来迟。田光刎首荆卿死，寂寞西风哭渐离。
咏怀五首 其一,明末清初,马鸣萧,投畚去南亩，羲皇入北窗。相将重彝鼎，何敢问旌幢。淡荡云中树，委蛇天际艭。悠然别有得，一壑与长江。
咏怀五首 其二,明末清初,马鸣萧,空谷得高士，栖迟守敝帷。鸣禽饶夕气，流水静朝晖。评史存疑信，尊经识指归。客来深柳下，相对制荷衣。
咏怀五首 其三,明末清初,马鸣萧,小卧不成睡，掩关寻旧题。调饥田百亩，扶病药千畦。虚牖云初住，闲阶鸟乱啼。黄花姿正好，爱客且相携。
咏怀五首 其四,明末清初,马鸣萧,静坐冥生事，麃麃麋鹿群。江山元邃穆，风雨自纷纭。远驭传三略，长林惊一军。春晴已昨日，得酒便成醺。
咏怀五首 其五,明末清初,马鸣萧,肥遁壑丘异，独醒十亩间。深云逐杖履，小鸟弄间关。谷口月初上，严陵渔未还。桃源何处所，经岁水潺潺。
闻说,明末清初,马鸣萧,疏慵只合抱云根，多病那堪更耐烦。丹壑关情空偃卧，绿萝何意自偏翻。神疲早厌茶铛沸，形老惟馀药裹存。闻说神仙不曾见，淼茫却笑武陵源。
早春用僧齐己韵,明末清初,马鸣萧,柳岸冰初解，数声雁北还。青波萦古渡，黄鸟啭深山。春草春风里，一诗一酒间。是非都不问，兴至但开颜。
故园,明末清初,马鸣萧,将诗寻古意，呼酒散幽情。日逐黄尘远，风吹绿水明。地偏堪独坐，人老慎多营。好在故园里，行耽野鸟声。
青县,明末清初,谈迁,蔀屋炊烟少，伤心客里过。河鱼方大上，猛虎不堪苛。天地诚刍狗，民生足蟹螺。道旁柳且尽，欲折意如何。
简杨莪蒿,明末清初,孙奇逢,老至躬耕卫水涯，纆桑君复惜年华。山川独放达官舫，鸡黍重寻野客家。竹隐锉帘闲鸟雀，尘飞谈笑带烟霞。穷庐近识身多累，得借桐阴晚种瓜。
次流河大风,明末清初,李元鼎,饱历风涛万虑休，惊飙奚事拍河流。气嘘鹜蜃千帆乱，波撼鱼龙一叶浮。扫尽落花空舞院，何来细雨问灵湫。终宵数起难成寐，不待莼鲈忆故丘。
青县,明末清初,戴明说,畿邦初占地，朝议又兴屯。谁引河边骨，来依楼上魂。畏兵穿小户，避赋去颓垣。舅氏今垂老，荒尊到古原。
蜀还行送杨莪蒿入都,明末清初,戴明说,杨子长征入蜀时，疏林落叶相扶持。杨柳楼头不忍望，归来未厌春风迟。自古人歌蜀道难，壮士未老头胪寒。夜火山黑虎睛烁，朝槎瀑跌蛟风攒。纡曲秦蜀多古路，兴亡苍苍横薄暮。霓云低哭玉环坟，霹雳不死青牛树。五丁妄凿天钩连，粪金梦醒贪人悟。汉川城中有拜台，定军山下生蒿莱。逐鹿鼎分今已矣，钓鳌恢网胡为哉。缚鸡小儿撑地轴，逝骓错莫拔山哀。羽扇巾帼两不来，北风吹之成尘灰。太白雪霰飞鸟绝，锦江花草垂苔莓。山川不可极，去日将复回。孤马玄黄，夕阳淡颓。生人到此，安能对之久徘徊。自怜生理哀乐煎，与君且酌长鲸川。燕市珠美如花，劝君珍坠珊瑚鞭。典貂裘，换麟脯。五侯门峻登龙苦，君行何处友钟鼓。
送杨莪蒿入蜀,明末清初,戴明说,剑倚峨眉霜鬓寒，孤臣五夜独攀鞍。岘山剩有江湖泪，别过羊公仔细看。
河水清为兴济青县两县令赋,明末清初,傅扆,河水清，嗟无鱼，文禽枵腹绝所茹。若近若远皆枳棘，一望漫漫乏人居。困守河干艰一饱，焉同劲翮腾天衢。恨禽不及懿公鹤，稻粱充足乘行车。河水清，清且浅，托迹咫尺翼莫展。鴳斥莫笑文禽蹇，羽毛熠熠镂金管。
青县道中即事,明末清初,傅扆,莽榛无际尽穷荒，点缀郊原柳几章。云锦千群宜牧马，羽骑十队并驱獐。小村火炙榴方赤，长甸风催麦欲黄。已理簿书辞帖括，马蹄犹似旧时忙。
青县漫兴,明末清初,吴懋谦,发兴真贪饮浊醪，凫翳队队入蓬蒿。当花孤垒晴花出，尽水荒城秋月高。白眼向来雄睥睨，黄河依旧落波涛。无端又到中州去，客里经年改二毛。乱蝉高柳咽沧州，对酒苍茫独散愁。四海结交馀短剑，中原落日更登楼。帆前花鸟催残鬓，天外云山入早秋。不尽陂塘万里色，西风萧飒送扁舟。
雨夜候既庭舟不至邻舟有吹笛而歌者二首 其一,明末清初,尤侗,风雨潇潇打布篷，横舟相失玉河中。天南一望云千里，嘹呖三更叫断鸿。
雨夜候既庭舟不至邻舟有吹笛而歌者二首 其二,明末清初,尤侗,谁家吹笛按吴歌，听罢凄然唤奈何。此夜青衫知更湿，流河驿畔雨声多。
流河二首 其一,明末清初,顾景星,北下滹沱水，东来上谷长。夹河芳草色，沿岸枣花香。冻雨波文乱，轻雷海气凉。天南双鸟去，极目是江乡。
流河二首 其二,明末清初,顾景星,雷雨晚来霁，牙樯集暮村。吠渔船上犬，迎客水边门。市火先星出，归鸦背月翻。夜高闻鼓角，犹指旧烽墩。
青县道中见夏云,明末清初,顾景星,斜日照平地，乱云如雪峰。仙人海峤出，锻炼金芙蓉。当春数雨土，黄雾为昏蒙。楚粤正攻战，数州犹鞠凶。山左榆无皮，江东焦稑穜。修河众流绝，漕舰告不通。悯恻廑慈寿，圣人在斋宫。遽下罪己诏，拜上天坛封。清风倏汛扫，布雨鞭灵霳。始觉云气正，庶几粱豆丰。黔黎望苏息，四海心理同。纪纲肃扆宁，草野皆帡幪。惟当去智巧，饮食安颛蒙。高谈似匡济，乐祸非英雄。
反薤露歌,明末清初,顾景星,万物迭有化，老死何悲伤。托体同丘山，永与日月光。云霞作帏盖，高深为户堂。虫乌奏竽笙，雨露酌醴浆。魑魅充我御，仙灵为我宾。饥渴不复虑，寒暑不见侵。秦汉知何时，理乱亦弗闻。虚无本元化，逍遥傃太清。盘古无葬处，谁复营丘陵。嬴皇老尸鬼，火入骊山坟。圣贤会不免，天地终浑沌。蹙蹙世上人，哀哉徒苦辛。
游贵清山,明末清初,蒋薰,一径入松林，禅房万壑深。看峰残积雪，啸谷应清音。鸟下僧厨食，云归香树阴。偶随方外喜，已觉净吾心。
寄贵清山素公,明末清初,蒋薰,往来成二老，风味忆三玄。飞锡威仪见，还山妙处传。文章终是业，解脱恐无缘。觅得蓝舆访，须参白足禅。
大夏河,明末清初,蒋薰,罕豪已附汉，夏水故东流。何事通西域，犹劳博望侯。
村居次大田韵三首 其一,明末清初,顾枢,比屋无他姓，门宗与世亲。儿童知应客，鸡犬自通邻。酿秫缘迎妇，邀宾待祀神。风来吹敝栋，时堕曲车尘。
村居次大田韵三首 其二,明末清初,顾枢,荒野无机事，浑如太古初。短衣身织布，粝饭手栽蔬。黄口群驱犊，庞眉对荷锄。作劳从小惯，筋骨不曾虚。
村居次大田韵三首 其三,明末清初,顾枢,田家不蓄历，习惯自知时。雨足栽秧早，霜寒种树迟。司晨劳德羽，守夜护文狸。风俗予能记，将为赋楚茨。
家大人携客山行集忍草庵时谢守夔之命已八年矣忧时感事情见乎辞率赋四诗以记 其一,明末清初,顾枢,山空行迹少，乘兴集岩扉。一径堆黄叶，孤烟出翠微。心皈惠远社，身著老莱衣。未得从兹住，时闻悔昨非。
家大人携客山行集忍草庵时谢守夔之命已八年矣忧时感事情见乎辞率赋四诗以记 其二,明末清初,顾枢,选胜不在远，一峰生众幽。泉声缘涧合，石势蹴云浮。逸兴纵横发，清言次第酬。杞天时欲堕，那得暂销愁。
过碧山吟社遗址,明末清初,高世泰,遗构黄公坞，余风白社春。古松流水外，谁是葛天民。岁月诗篇老，烟霞道气甄。诸君当盛世，令我一沾巾。
东林废院和韵 其一,明末清初,华时亨,仿佛当年曳杖翁，白云来往有无中。月明闲照兴亡迹，都付渔樵一笛风。
东林废院和韵 其二,明末清初,华时亨,每从讲易见天心，柳色池塘带雨深。松柏耐寒霜雪后，依然颠木又成林。
吁嗟,明末清初,秦镛,吁嗟此日不再得，今古几人持道脉。先贤讲学旧东林，明府得朋新丽泽。四子言如万斛珠，二泉说与千金易。绛帐清风拂子衿，黄堂化雨润丘陌。一旦归舆赋随初，吾道虽南马首北。仲尼归鲁是何年，泗水泉林并增色。田间遗老顿无主，使我攀车泪沾臆。草深一丈讲堂前，吁嗟此日不再得。
新复燕居庙成敬和忠宪先师废院诗 其一,明末清初,秦镛,龟山嫡派紫阳翁，脉演梁溪日再中。三十年来兴废事，道南祠畔转春风。
新复燕居庙成敬和忠宪先师废院诗 其二,明末清初,秦镛,昔年朝士毁东林，世道凌夷遂陆沉。一亩故宫今尚在，谁人认取不凋心。
新复燕居庙成敬和忠宪先师废院诗 其三,明末清初,秦镛,燕居不日拟灵台，惟有依庸尚未恢。千古同心应不少，但能继往自开来。
开利寺观鹅亭,明末清初,秦镛,千秋胜事等飞蓬，野寺偏明落照中。书法只看青鸟篆，诗传犹胜碧纱笼。观鹅亭上悲先泽，涤砚池头忆古风。只恐桑田已非故，百年空想旧音容。
蠡湖行,明末清初,王鉴,山苍苍，水泱泱，湖天一钓青茫茫。云是范蠡扁舟之归路，湖田绿雨，两岸浸垂杨。千丝万丝蘸波面，年年逝水随流光。老渔醉不醒，醒起满船霜。霜风叫寒鹰，一字横吴江。沼吴人去鸥拍拍，天澹云闲几狂客。狂客大笑何为乎，夫差一醉亡其国。又复感慨贤豪闲，范蠡归来欲谋食。彼诚不必登西山而采蕨薇，亦奚不先严陵而坐磐石。噫嘻乎，千金或可谋，幼子亦可惜。积财不散天厌之，山亦欲崩海亦溢。我歌蠡湖行，声与秋云翔。秋云无定忽变灭，水底分明见湖月。
归来二首 其一,明末清初,王永吉,泉明抚松菊，薇蕨在西山。流水复何住，浮云空自还。浩然悲落叶，隐矣怅衰颜。昨遇一缁叟，钟声夕照间。
归来二首 其二,明末清初,王永吉,万事不可道，苍茫剩此身。南山复谁在，秋鹤方自呻。若问报韩者，徒为佐汉人。乞骸抱黄石，落落松花春。
惠山泉同空斋同年用坡公韵,明末清初,王永吉,嵯峨西神山，太湖荡其腹。水汽蒸为泉，泉源各殊族。龙缝与罗汉，渟泓石坎蓄。逊名及慧照，或堙或复续。珠帘瀑布飞，清韵奏琴筑。若冰嵌深洞，萦纡径缩蹙。惟兹桑苧神，可爱不可渎。寒光彻毛发，倒映松根绿。砺斧斲涧云，瓦铛煮圆玉。沁心如醍醐，诸泉众奴仆。兴酣尽七椀，何忍留一掬。诗肠搜搅清，妙句散芬馥。我意慕茶仙，饱读水经熟。哂彼阮步兵，嗜酒三百斛。
游江汉石紫薇山馆,明末清初,顾宸,去家才咫尺，山径自君开。筑室奇峰外，寻泉古麓隈。兴高松鹤下，坐久洞云来。我亦登临者，培风直上台。
铜雀台,明末清初,吕阳,珠帘穗帐等风流，歌吹犹闻溺妓舟。曹氏帝王何足齿，独传佳话与箜篌。
之任东瓯道中,明末清初,吕阳,夙驾星言渡海疆，仙人羽葆上官装。丹心犹戴宸居紫，绿草频催客舍霜。我欲云云思汲黯，卿多吃吃是周昌。风尘一路怀天语，敢谓南箕不簸扬。
金蕉叶 陈后主,明末清初,吕阳,曾听玉树骊歌未。君王攘袂中常侍。一苑桃花，两行金粉争如婢。且与侍儿角技。临春狎客多情思。应难敌，孔妃张嬖。北掖门前，韩擒虎执戈相伺。莫是御楼百戏。
答马公眉,明末清初,张光纬,五岳游初倦，归来礼石龛。孤踪人境外，一笑虎溪南。落叶风翻榻，平池月印涵。可容随杖履，白社与同参。
菩萨蛮,明末清初,张光纬,乱村烟柳东风急。浪花浮动扁舟叶。双桨趁波平，家山隔岸迎。闺中思万里，暗卜灯花喜。今夜月初昏，春深深掩门。
如梦令　二首 其一,明末清初,屈大均,才过鹧鸪啼处。又到郁鸡飞处。行尽越天边，总是一江烟雨。归去。归去。芳草几曾迷汝。
如梦令　二首 其二,明末清初,屈大均,未尽一湾藤竹。又入一湾乔木。向夕驻鱼篷，萤火照人孤宿。相逐。相逐。已与白鸥情熟。
醉花阴,明末清初,屈大均,烟雨台城迷古道。春色几时好。谁使马群多，一片江山，生遍萋萋草。未过寒食莺声老。花发应须蚤。处处是边阴，垂柳垂杨，不为江南扫。
多丽　春日燕京所见,明末清初,屈大均,正春晴，画鼓天街无数。玉河桥，杏花尽吐，八旗人至如雨。更通城、紫驼细犊，逐盘头、蠕蠕公主。锦剪圆襟，珠围纤袖，汉娇蕃艳，对倾駧乳。御渠畔、暖风飘柳，一一作香絮。施貂帐，三弦四板，学唱金缕。又三里，丰台芍药，玉鞭鞭马争去。插双双、翠翎年少，并向啼莺最多处。柘弹穿林，花毡铺地，垆头都解女真语。恨斜日、上林烟瞑，苍翠欲迷路。牛羊气、吹满凤城，总作香土。
行香子　都门春游作,明末清初,屈大均,花向东华。柳向西华。逐春嬉，蠕蠕香车。欲吹觱栗，先鼓琵琶。喜人如云，酥如乳，酒如霞。西曲秦娃。南曲吴娃。与流莺，婉转平沙。渐喧便马，将宿宫鸦。过兔儿沟，桃儿店，月儿家。
柳梢青,明末清初,屈大均,绿草萋萋，一春望愁，只在花溪。北地香魂，南朝碧血，总付鹃啼。征人一骑辽西，共谁宿、黄驼白羝。朝逐风笳，暮宿冰窖，可念深闺。
番女十八拍,明末清初,屈大均,弯弓争落海东青。插双翎。香貂帽子鱼皮女，两两驰过栗末城。羊酥多食复驼羹。玉肌腥。春寒拟作温汤去。笑拥阏氏向盛京。
甘州令,明末清初,屈大均,柳条边，榆叶塞，惊沙自卷。雕羽屋、苦风吹散。乍寒天，已凄惨，夕阳偏晚。白羊王，紫驼女，为客作、汉军儿饭。饮馀杏酪，弄深芦管。好貂裘、乍生春暖。正玄冰，冻黑水，海州休返。少卿庐，子卿窖，欲寻去、马愁天远。
风中柳,明末清初,屈大均,趁取花朝，与客探梅光福。恨横塘、千株未足。北船偎玉。南船偎玉。恣春情、冷香中浴。峰头白尽，不见髻螺青绿。扫绿苔、琼英万斛。香泾三宿。帆泾三宿。约笙歌、总归林屋。
花犯　出胥口作,明末清初,屈大均,是夷光、忙忙直向，三江五湖处。大夫相与任白鹭鸳鸯，烟外毛羽。洞庭七十峰如许。芙蓉能见汝。林屋月、白云相逐，飞过天际树。胥魂不返愧教他，银涛十万顷，随潮东注。香采后，梧宫覆。苧萝无女。应相劝，子皮竟遁，莫漫把、千金仍废着。正好用，计然遗策，飘然辞相去。
一剪梅　胥口看梅,明末清初,屈大均,荡漾渔舟胥口来。湖上梅开。山上梅开。蒙蒙七十二峰隈。青失东雷。绿失西雷。一夕夷光白相催。香雪成堆。香粉成堆。风吹乾瓣作冰埃。千片单台。万片双台。
江城子,明末清初,屈大均,脂水双塘未褪红。藕花中。有梧宫。西子容光，半作水芙蓉。半作姑苏台上月，如天上镜，照秋空。
长相思,明末清初,屈大均,采莲泾。锦帆泾。几曲横穿花里城。鸳鸯处处迎。蛾眉桥。白头桥。风流那得几春朝。临风且玉箫。
金缕曲　旧院,明末清初,屈大均,淮水秦时水。接青溪、烟波九曲，影含苍翠。一代红颜曲中尽，犹记金陵四美。有阿马、班如堂里。兰草枝枝薰赋客，凤凰毛，一半分沙喜。无数女，砑笺纸。歌楼舞榭今馀几。只桃根、当年渡处，尚馀香腻。三摺画桥依然在，踏断长忧朔骑。又惹得、鸳鸯惊起。明月小姑来复往，鼓箜篌、楚调应相倚。魂缥缈，欲招尔。
卖花声　旧曲中,明末清初,屈大均,桃叶渡东西。白鹭飞低。裙腰草长与桥齐。一代曲中人已尽，剩有香溪。脂水半成泥。流入湖堤。荷花欲踏紫骝嘶。燕子衔将魂片片。可是深闺。
戚氏,明末清初,屈大均,是清溪。一曲流水绕平堤。古木过城，乱花飘径使人迷。凄凄。问蒿藜。东园不见暮烟低。当时玉辇曾驻，向此垂钓乐未归。锦鲤三尺，中涓争买，重劳御手亲提。爱张星墓左，南部妖丽。全胜云西。榆柳尚有乌栖。清露咽咽，怕向白门啼。钟山好，雪馀佳气，掩映斜晖。逐花泥。咫尺旧院，芳畦脱寇，往日名齐。艳魂不散，总做流莺，一半分与棠梨。太傅风流甚，池多画舫，洞有飞梯。喜得君王丽曲，举楼台、一一乞留题。乐工老顿新翻，女真离调，亡国多淫靡。教内人、朝暮长流涕。将往事、思写悲凄。奈禁林，朔马方嘶。又弥望、毳帐绕青羝。更秦淮畔，残红片片，只衬香蹄。
扬州慢,明末清初,屈大均,萤苑烟寒，雁池霜老，一秋懒吊隋宫。念梅花小岭，有碧血犹红。自元老，金陵不救，六朝春色，都入回中。剩无情、垂柳依依，犹弄东风。君臣一掷，蚤知他、孤注江东。恨燕子新笺，牟尼旧合，歌曲难终。二十四桥如叶，笳声苦，卷去匆匆。问雷塘燐火，光含多少英雄。
太常引　隋宫故址,明末清初,屈大均,垂杨几树是隋家。欲问后园鸦。飞过玉钩斜。拂片片、风前乱花。红桥流水，穿桥廿四，流尽旧繁华。把酒坐晴沙。且数数、春如钿车。
风入松,明末清初,屈大均,断肠人在断桥边。桥断几时连。无端桥断因肠断，令垂杨、千缕还牵。愁里流霞难满，梦中明月难圆。花开花落总啼鹃。泪染六陵烟。冬青那为君王改，正清明、苍翠连天。多谢斜阳芳草。莫催客鬓年年。
玉团儿　白杜鹃花,明末清初,屈大均,春心伤尽啼无血。化为花，枝枝似雪。色已瑶姬，魂犹望帝，长含霜月。红颜一夕成白发。笑冰姿、胭脂尽脱。暮雨蚕丛，朝烟剑阁，谁怜凄绝。
河传,明末清初,屈大均,杜宇。何处。声声凄楚。溅血成痕，猩红染雨。开落朵朵氤氲。无穷古帝魂。君臣忽隔蚕丛路。因情误。故国茫茫失路。恨年年寒食，与野死重华。总无家。
过秦楼　入潼关作,明末清初,屈大均,五谷三崤，函关天阻，大河吞渭同流。叹虎狼秦灭，但百二关山，四塞空留。守险少人谋。把西京、御气全收。剩虚无宫阙，斜阳千里，隐映林丘。喜华阴庙口、琵琶女，唤征人系马，槐曲消愁。教两三莺燕，各衔将紫萼，乱作觥筹。看白帝多情，有明星玉女绸缪。且兴亡莫问，飞杖明朝，云外相求。
念奴娇　潼关感旧,明末清初,屈大均,黄流呜咽，与悲风、昼夜声沉潼谷。天府突然称四塞，更有关门东束。未练全军，中涓催战，孤注无边腹。阌乡秋蚤。乍寒新鬼频哭。谁念司马当年，魂招不返、与贼长相逐。麾下兴平馀大将，难作长城河曲。朔骑频来，秦弓未射，已把南朝覆。乌鸢饥汝，国殇今已无肉。
酒泉子　三原元夕,明末清初,屈大均,郑国渠边，宝马乱嘶秦月，满城灯挂白杨枝。上元时。弹筝打碟响参差。曲曲口西关外，酒边多半是相思。少人知。
酒泉子,明末清初,屈大均,犹记踏青，烟暖三原春正艳，喜泾阳。人尽至，又频阳。二城南北花相向。总是姑苏样。眼纱不戴香鞯上。任端相。
柳梢青　三原春日,明末清初,屈大均,南北双城。梨花酒熟，一路相迎。蔬叶因陈，面条蝴蝶，多谢欢情。嘶花宝马骑行。白渠上、交弹翠筝。处处秋千，人人踏鞠，消遣春明。
忆汉月　华山玉井间作,明末清初,屈大均,仙女洗头何处。廿八寒潭长去。衣翻十丈白芙蕖，笑落一天香语。多情应醉我，斟满了、玉浆如乳。井中冰藕乞双枝，相逐要生毛羽。
百字令　柏林寺内有唐晋王祠。吊之,明末清初,屈大均,谁家香火，说同光年代，斗鸡儿作。三箭如何亡一箭，不记弥留遗托。聚鞠新场，射鸿高碛，天子诚多乐。龙馀独眼，有双灵泪犹落。长恨水自滹沱，山连勾住，万里无戎索。手啖羊酥思未报，十六轻捐云朔。紫兔肥霜，黄鹰风激，懒把秋弓拓。日斜回马，举杯聊自斟酌。
紫萸香慢　代州九日作,明末清初,屈大均,内三关，胡门偏险，尚馀赵氏长城。爱云中秋色，欲移帐，出龙庭。正值重阳佳节，有楼烦山戌，画鼓争迎。听扶南小曲、口外两筝人，教莫忆、故园乱莺。边声。万里相惊。谁听尔、不伤情。恨横磨大剑，长驱突骑，雄志无成。一天羽毛飞洒，却空羡、郅都鹰。尽驼酥、更倾千盏，一秋沉醉，忘却欲射妖星。弓矢散零。
镇西,明末清初,屈大均,边风边雨，若重阳寒绝。教榆柳、未秋无叶。枝枝雪。趁胡鹰始击，代马初肥，禽呜兽咽。云东云西围猎。向高阙。相将蒙古部，南飞倏忽。更千群、锦袍驰突。女回鹘。笑鞍捎紫兔，箭落黄雕，腥臊自割。胭脂半点鲜血。
浪淘沙曼,明末清初,屈大均,塞门近、西风乍卷，片片沙起。吹作龙鳞万里，河吞倒入地底。欲饮马、榆溪无滴水。更无定、冻解全未。向公子扶藓墓傍坐，天寒苦难已。遥指。溃城半壁凝紫。与寸寸长蛇常山势，断续无手尾。嗟地脉徒伤，亭障难恃。筑愁好止。教汉家、频得乌孙佳婿。枯蜕茫茫连天白。霜华湿、战声易死。浊尘外、牛羊来互市。恨飞将、腐肉成冰，魄未冷，天鹅掠去弓和矢。
八声甘州　榆林镇吊诸忠烈,明末清初,屈大均,大黄河、万里卷沙来，沙高与城平。教红城明月，白城积雪，两不分明。恨绝当年搜套，大举事无成。长把秦时塞，付与笳声。最好榆林雄镇，似骆驼横卧，人马皆惊。更家家飞将，生长有威名。为黄巾、全膏原野，与玉颜、三万血花腥。忠魂在，颐君为厉，莫逐流萤。
凄凉犯　再吊榆林中忠义,明末清初,屈大均,榆溪弥弥。榆台下、潜流塞外千里。风沙乱搅，浑河同浊，剑花难洗。牛羊饮水，带人血，胭脂淡紫。念当年、延绥将士，三万委泥滓。凭吊驼山下，酹酒黄狐，莫穿蒿里。泪痕湿处，教无穷、白杨花死。更恨丛祠，与飞将、而今未祀。问秦弓、可尚在否，在媚子。
醉红妆,明末清初,屈大均,铜盘兽火炽香煤。绕银筝，与金杯。两曹分射一钩来。愁天曙，角声催。风飘帘外雪花回。紫貂冷，苦相偎。暖玉枝枝搔背好，双锦带，为君开。
柳梢青,明末清初,屈大均,双下雕鞍、秦王故苑，共倚栏杆。玉豆传心，银桃引笑，不怕人看。斜阳稍觉微寒。回首去、宫城上关。无限芙蓉，因卿妩媚，不爱春山。
如梦令,明末清初,屈大均,含泪相看上马。手执丝鞭难下。魂作柳绵飞，片片粘人珠靶。休嫁。休嫁。一任樱桃花谢。
醉春风,明末清初,屈大均,乍上嬉春骑。琵琶弹尚未。边人何处最风流，记。记。记。花巷东头，雁门南口，两行妖丽。粉黛嫌香腻。冰雪天然致。未过寒食已栽鞦，戏。戏。戏。休赛身轻，怕他飞燕，有心赠尔。
昭君怨,明末清初,屈大均,春恨天山难到。心作汉家青草。万里逐愁烟。雁门边。不爱阏氏爱汝。命薄未同翁主。黄鹄莫思归。泪沾衣。
如梦令,明末清初,屈大均,一夕恩情似梦。臂上犹书娇凤。忻口再来时，天曙更无人送。莺哢。莺哢。费尽春声何用。
关河令　延绥清明有见,明末清初,屈大均,柳毛争插。正冷节、向野坟相识。枉踏新青，蘼芜殊未碧。黄沙遥接塞北。但几点、红蓝颜色。卤地佳人，胭脂嫌太湿。
唐多令　阅秀水朱竹垞寄静怜词,明末清初,屈大均,东短接西长。晁家小巷香。代州城、最细花娘。行四更当年十四，鸳水客，作鸳鸯。送出雁门旁。踟蹰广武乡。上琶弦、更唱娥郎。臂上不知朱十印，可尚在，在红襄。
庆春宫　过楼桑村和宋长白,明末清初,屈大均,叶作重楼，枝为花葆，一桑宝兆飞龙。宋社重兴、高光再食，三分已有成功。能存正统。益州小、丰沛可同。君臣齐力，千里偏安，与贼争雄。天教季汉匆匆。难起隆中，易复关中。二表三书，春秋相翼，血诚总贯长虹。我来瞻拜，思燕涿、还生我公。南阳耕罢，那得风雪，惨淡西东。
惜黄花慢,明末清初,屈大均,送送魂销。正暮山淡淡，寒水萧萧。就车不顾，劝觞未酹，悲歌变羽，怒发冲飙。素冠宾客纷流涕，白虹贯、斜日光摇。怕过桥。马惊豫子，鱼怪王条。夫人匕首横腰。正撞钟御殿，贡匣趋朝。大王环柱，美人鼓瑟，屏风奋越，衣断单绡。未应竖子同生劫，渐离好、怎不相邀。况素要。毅魂费尔空招。
满江红　山阴道中,明末清初,屈大均,咫尺江山，黄水外，龙堆相发。最愁见、边云群起，牛羊无别。白草已将青草变，平城病与长城没。倩芦笳、吹出汉宫春，梅休折。天断处，沙如雪。天连处，沙如月。总茫茫冰冻，未秋寒彻。柳未成条风已断，莺将作语春频歇。劝行人、身滞紫游缰，教华发。
凄凉犯,明末清初,屈大均,马嘶不出。边风起、声含一片悲篥。白榆叶尽，黄榆又落，总成萧瑟。长城已失。但千里、龙沙没膝。苦无人、绵羊空白，烧取作朝食。来往阴山下，笑接阏氏，醉听兜勒。蔡姬在否，剩胡笳、曲传多拍。暂返云中，待祠天、还来作客。恨边长，出塞入塞少羽翼。
消息　应州道中,明末清初,屈大均,霸气沙陀，至今尚记，晋王兴处。浑水东环，桑乾西绕，总惯长城去。不甘龙碛，遥连凤阙，一任紫埃为主。怕胡雕、车轮两翼，欲衔上、白杨树。青草明妃，黄花主父，毅魄未成尘土。猎得沙鸡，烹来半翅，酹酒真怜汝。袭秦才疏，和戎命薄，涕泪空然如雨。回鞭好、紫骝尚识，雁门归路。
苏武慢,明末清初,屈大均,雪压天低，云随山断，咫尺长城无影。新魂哭月，古雪凝冰，沙际至今微冷。卷叶呜呜，未秋吹起霜风，凋翎频整。望白登台畔，国殇何在，在人头岭。忆子卿、壮岁辞乡，暮年归国，汉气千秋犹劲。请羝易语，白雁难通，天使烈臣长命。手执刀环，泪和酥乳淋漓，临分莫赠。叹多情，依恋河梁，还馀好咏。
一痕沙,明末清初,屈大均,一向汉儿高卧。早被阏氏笑破。彀满逾长城，骑飞轻。千里无人遮塞，空把关山自卖。何处四楼开。白登台。
兰陵王　云州旅次,明末清初,屈大均,大同破。犹记姜家作祸。藩王邸、边草上墙，紫兔黄羊啮花朵。葱香雪饼大。围坐。双姬泥我，琵琶弄、争唱玉郎，道是西宫内人作。康陵旧经过。有无里雕旗，三里龙舸。豹房亲上葳蕤锁。爱贾屋妖冶，雁门妆束，金元杂剧教婀娜。于回辇无奈。烽火。御楼堕。任马踏含桃，人摘蘋果。槐龙阴暖花当卧。怕对对悲篥。叫云相和。凄酸难听，语客去，及早个。
醉垂鞭　送别,明末清初,屈大均,口北武安楼。频频见。如花面。雪絮太轻柔。任风吹御沟。愁听弦上语，声声怨。是云州。莫更向边头。胭脂红易秋。
意难忘　自宣府将出塞作,明末清初,屈大均,山转云中。问花园上下，萧后遗宫。鸳鸯双泺在，木业四楼空。洋河雪，纥干风。愁不度居庸。恨一春、战云惨淡，直接辽东。挥鞭且莫匆匆。爱笳吹兜勒，边女唇红。驼鞍眠正暖，马乳饮还浓。休出口，奋雕弓。更奋取胡骢。料数奇，徒然猿臂，白首难封。
天净沙　塞上　八首 其一,明末清初,屈大均,沙如乱雪非来。风吹忽作龙堆。塞水横冲不开。马蹄深陷，一鞭飞上平台。
天净沙　塞上　八首 其二,明末清初,屈大均,桑乾浊似黄河。冰开难饮明驼。滑滑春泥苦多。卤儿呼渡，雌雄两两吹螺。
天净沙　塞上　八首 其三,明末清初,屈大均,关门一线浮图。黄云半塞飞狐。雪尽莺花未藓，骆驼鞍暖，春宵卧过庐奴。
天净沙　塞上　八首 其四,明末清初,屈大均,千山已作边墙。长城更与天长。一望教人断肠。紫荆关外，茫茫只有牛羊。
天净沙　塞上　八首 其五,明末清初,屈大均,天寒雉兔偏多。挥鞭跃渡洋河。一箭双穿驾鹅。鱼鹰饥汝，鞍边割肉峨峨。
天净沙　塞上　八首 其六,明末清初,屈大均,天明已饭黄羊。笳声催上辞乡。泪落边因夕阳。蔚州煤好，春寒可代衣裳。
天净沙　塞上　八首 其七,明末清初,屈大均,盘山下见卢龙。三盘始上三峰。欲去依依暮钟。可怜明月，秋来之照边烽。
天净沙　塞上　八首 其八,明末清初,屈大均,居庸一口容人。开门谁揖黄巾。虎豹何曾苦辛。黑松林里，无劳间道通秦。
调笑令　四首 其一,明末清初,屈大均,花片。花片。化作蜂蝶谁见。黄黄白白争飞。飞逐春山暮归。归暮。归暮。月向枝头半吐。
调笑令　四首 其三,明末清初,屈大均,边柳。边柳。生在云西不久。清明才见依依。八月枝条尽飞。飞尽。飞尽。未报闺人霜信。
调笑令　四首 其四,明末清初,屈大均,边月。边月。何用光争积雪。征人见尔生情。为似闺中镜明。明镜。明镜。不得长含双影。
塞孤　送客出榆关,明末清初,屈大均,一声箛，送上卢龙道。足裂长城霜草。射虎石边愁滑倒。嘶马乱，开关草。猿臂将、白头闲，鱼皮女、红颜老。向穹闾、且共欢好。遥指鸭绿迷，路与龙沙杳，古塔何时行到。黑海连天那望晓。休冻绝，埋冰窖。虹锈水，点羊酥，羝卧处，寻乾燥。雁南时、书寄安好。
渔家傲　观边女调神,明末清初,屈大均,割肉如山生啖取。黄羊不及青羊饫。腹饱还须多饮乳。庐帐里。膻风吹起沙如雨。两两调神蒙古女。花冠对插山鸡羽。大汉将军香火主。歌且舞。威灵莫把藩儿怒。
双雁儿,明末清初,屈大均,鸣笳叠鼓又黄昏。散哨骑，掩旗门。曲吹公主嫁乌孙。教争琶，拭泪痕。娇娆争拥火红盘。泥上客，赌芳尊。醉眠雕鼠帐房温。任新魂，续旧魂。
石州慢　为百又三随潘仁需翁寿,明末清初,屈大均,天与奇龄，连闺算来，更百三岁。神宗一代深仁，圣子七朝嘉惠。栽培一老，问历几许流离。能留华发无蝉蜕。日夕一藤蓑，少衣裳新制。无计。再逢盛世。好把芳尊，暗消悲涕。休所承平轩冕，光争门第。芝华采罢，自有青绝春山，娱人可比芙蓉髻。笑我学神仙，尚留连妖丽。
翻香令,明末清初,屈大均,香魂煎出怕多烟。为焦翻取气还鲜。玻璃片，轻轻隔，要氤氲，香在有无间。莞中黄熟胜沉栈。忍教持向博山燃。且藏取，箱奁内，待荀郎，薰透玉婵娟。
赞成功,明末清初,屈大均,莞城香角，血格油沉，收藏奁内女儿心。买来薰被，费尽麸金。双烟缭绕，又到春深。几夜风雪，飘洒梅林。偏愁冻杀绿衣禽。一般双宿，忍使寒暗。氤氲两翅，覆尔兰衾。
凤凰台上忆吹箫,明末清初,屈大均,至自榆林，迎归荔浦，人看秦地佳人。正宝筝调月，斑管吟春。忽尔风吹花坠，连娇女、共化珠尘。曾无语，匆匆入月，渺渺行云。纷纷。泪飞似雪，挥不到黄泉，沽尔罗巾。恨留仙难得，空绉裾裙。欲托哀蝉落叶，为传此，魂梦氤氲。光离合，非耶是耶，仿佛谁亲。
高阳台,明末清初,屈大均,红草沟寒，黄华峪瞑，莫惊雨雪当秋。并骑三云，双双正拥貂裘。婴雏抱向雕鞍上，指故乡、万里炎州。念高堂、九子分飞，饥凤啾啾。门闾倚尽因新妇，喜秦珠秀丽，汉玉温柔。况有银筝，边声一一蠲愁。人间乐事天频妒，把恩情、匆与东流。恨当年、月未团圆，花未绸缪。
春草碧　伤稚女啊雁,明末清初,屈大均,雁门生汝因名雁。抱上白驼鞍，风霜惯。行尽紫塞长城，边女争看与珠钿。怜惜小雏鹰，啼花嫩。那畏腊月天寒，炎州路远。越鸟一双双，南枝返。天妒人月频圆，箫声忽使秦楼断。纤素只三龄，同命短。
霜天晓角　遗镜,明末清初,屈大均,流尘久入，点点残脂湿。莺影至今犹在，凭香露，掩馀泣。独立花半执。月中追不及。蟾兔料应相伴，桂树下，敛裙褶。
女冠子,明末清初,屈大均,正月初七。正是谢家生日，秣陵时。酌酒临桃叶，裁笺写柳枝。双飞空似梦，再见更无期。化作烟和雾，不相知。
望江南　望月,明末清初,屈大均,天边月，今夕为谁圆。镜好不将心事照，何如一片尽含烟。光没海东边。相思泪，沾湿素华寒。化作蟾蜍栖玉殿，嫦娥人笑汝孤眠。寂寂桂树前。
生查子,明末清初,屈大均,泪点白纷纷，飞去沾花叶。一半作棠梨，一半为蝴蝶。肠断玉楼人，绿草藏娇靥。岁岁未清明，已有清明接。
醉落魄,明末清初,屈大均,黄鹂弄舌。指头啼得春光热。离愁不到郎边说。梅子青青，打起穿花叶。棠梨著泪成红雪。为侬衔得胭脂血。天涯报道情难绝。颐似沉香，声熟都成结。
望远行,明末清初,屈大均,一朵青山一朵愁。飞瀑泪争流。夕阳更作一天秋。谁忍上高楼。花已落，不须春。镜台交与流尘。玉颜难再是西秦。魂梦且教逐行云。命薄古如此，枉用湿罗巾。
湘春夜月,明末清初,屈大均,又黄昏。夕阳斜映湘阴。可惜一片江声，都泻作愁心。欲抱月光同卧，奈余光如雪，不暖香衾。怕素娥笑客，殷勤玉指，起弄鸣琴。枫林瑟瑟，萤吹鬼火，叶助猿吟。早掩船窗，休更作、楚王迷惑，神女荒淫。云朝暮雨，断人魂、终古情深。恨宋玉，托微辞讽谏，风华寂寞，与谁知音。
潇湘神,明末清初,屈大均,斑竹丛。斑竹丛。泪花成晕绿重重。叶叶枝枝因帝子，声含瑶瑟怨秋风。
凤箫吟　绿珠,明末清初,屈大均,白州山，烟明雨媚，梁家秀出飞琼。宅边香井水，绿珠多饮，作弄笛仙灵。远归双笛好，是茵于、传得奇声。向细犊车中、响飞散满瑶京。妆成。懒缝丝布，懊侬新曲，吹彻青冥。曲多馀十五，石家教弟子，宋韡知名。汉妃时妙舞，笑翾风、难斗身轻。喜不负、鲜葩一坠，千载芬馨。
声声慢,明末清初,屈大均,青磷似雨，白骨连沙，吹魂最苦悲风。怨杀将军城坚，只要相攻。分兵乳源无计，令胡笳横截泷东。抽营遁，委金吾花甲，堆遍芙蓉。肝脑空膏绿草，恨野田狐兔，曾饫元戎。几度秋肥，爰爰得脱雕弓。呜呜向人悲啸，言迷离，谁辨雌雄。终射汝，及豪豨、持荐鬼雄。
彩云归,明末清初,屈大均,罗浮女士本仙灵。折梅花、降我沙亭。是绿毛倒挂麻姑鸟，身变化、羽服犹馨。文章好、玉楼频召，遽飞归杳冥。一自月沉云散，绣阁空扃。心惊。蜉蝣旦暮，在红颜、更易凋零。别来但苦，鸾鹤清夜，叫断烟汀。剩得伊、瑶琴大小，呜咽谁忍成声。还肠断，出服娇儿，又委郊坰。
人月圆　二首 其一,明末清初,屈大均,秋蟾光满云中塞，人下玉鞍来。将军娇女，秦筝赵瑟，清响含哀。欢娱一梦，朝云易化，秋雨频催。无因相逐，兰魂蕙魄，同向泉台。
人月圆　二首 其二,明末清初,屈大均,秋蟾光满珊洲水，人驾彩舟来。刘家三妹，诗香赋艳，闺阁仙才。糟糠单薄，松枝未老，蕙草先摧。无因魂返，珊珊细步，灯下徘徊。
渔家傲　清明扫二配墓,明末清初,屈大均,雨过争开山踯躅。馀红染得香烟足。人共啼鹃何处哭。坟新筑。鸳鸯两两黄泉宿。泪似棠梨飞碎玉。柳条千缕情难续。每恨生时多怨曲。愁盈目。蘼芜忍作罗裙绿。
酷相思,明末清初,屈大均,惨淡秋缸花易射。苦风入，从窗罅。悄难睡、无人棋共下。一点雨、芭蕉打。两点雨、芭蕉打。绕齐寒螀啼未罢。各自诉、断肠话。笑孤客、兰房长守寡。一点泪、胭脂洒。两点泪、胭脂洒。
谒金门　望庐山,明末清初,屈大均,烟水外，染得一天螺黛。欲雨山腰先作带。瀑泉添几派。春色氤氲长在。一片霎成云海。点点芙蓉看渐大。欲从天际采。
雨中花,明末清初,屈大均,大别山前人大别。芳草里、新坟如雪。宿蝶休飞。啼鹃休去，为守松间月。万里楼烦来入越。又相逐、烟波一叶。魂傍湘累，泪沾秦女，定作桃花血。
贺圣朝,明末清初,屈大均,巫山一望堪愁绝。况苍苍烟月。三声猿啸，一声流泪，两声流血。瞿塘才上，那知白发，已毵毵如雪。多因神女，氤氲香雨，无端相接。
传言玉女　巫峡,明末清初,屈大均,棹下瞿塘，忽见满天苍翠。玉姬纤收，叠烟螺十二。魂梦未冷，作雨今还香腻。君臣非惑，仙灵多媚。二暮三朝，已黄牛，又白帝。却看娟妙，若明霞水际。胭脂水倾，半染楚妃衣袂。香溪微饮，使人如醉。
巫山一段云,明末清初,屈大均,片片瑶姬影，飞来最有情。朝朝暮暮不分明，愁与梦魂凝。云湿碍行雨，峰开似列屏。髻鬟染得一天青。一朵一仙灵。
燕归梁,明末清初,屈大均,不是梨棠即杜鹃。一路含烟。更多蝴蝶化婵娟。春如梦，但茫然。清明几度披芳草，馀兰麝，在重泉。三声寄与峡中猿。向冷月，任哀酸。
忆旧游　寄朱竹垞太史,明末清初,屈大均,记河阴祖帐，广武分襟，列坐妖娆。未厌笙歌曲，又鞭梢北指，京路迢遥。凤池自转供奉，芳讯断琼瑶。恨骏骨初收，蛾眉已妒，忽坠云霄。相要。待君处，是四百东樵。七十西樵。更好荔枝熟，与玉柈堆满，香柚甘蕉。谁教素手分取，金液酒中调。纵美让并州，花娘未必无姓晁。
如梦令　答龚柴丈见怀,明末清初,屈大均,五木清凉山下。人买烟霞无价。解带竹风吹，书卷半抛花架。多暇。多暇。为我更图嵩华。
定风波　送李广文之新兴任,明末清初,屈大均,羡新州，咫尺羊城，兰舟五日即到。竻竹阴中，蒲葵影外，野鹿时相召。讲堂开，允溪绕、祭酒多闲但长啸。凭眺。有碧山廿四，秦眉娟妙。荔枝未少。似丁香、一样雌雄小。与盘中、红蓿芬馨共啖，谁似儒官好。玉杯篇，洞玑草。休叹笺经苦不早。为道。一毡虽冷，诸生师保。
风中柳,明末清初,屈大均,家本农桑，未愧晋朝行隐。向沙亭、沉沦自分。北田咸褪。南田膏润。谢天公、解怜肥遁。翻犁及早，生怕悖牛春困。漫偷闲、今年雨顺。旧粳香粉。新粳红酝。待秋来、惠沾邻近。
扫花游　题王蒲衣子深庐,明末清初,屈大均,柳塘荡漾，正片片寒鸥，乱红争浴。问谁水曲。把秦人洞穴，影藏深竹。白犬黄鸡，亦爱渔郎信宿。雨新足。喜灌溉稍闲，能把书读。山翠低染屋。恁耐得青青，十眉春绿。傍檐种菊，渐参差逗出，数峰麋鹿。玉瓮霞浮，尽尔神仙厚禄。过幽谷。听莺声，又兼丝肉。
青玉案　题王蒲衣《无题百咏》,明末清初,屈大均,琳琅大道风流在。苦春思、如烟海。笔似新夷初发蕾。玉台神丽，香奁幽艳，珍尔芳年待。大珠孕就三千琲。一一唇边少人采。不嫁朱颜光更倍。绕亭鸾鹤，满身兰芷，生妒劳真宰。
羽仙歌,明末清初,屈大均,七星岩好。有玉屏遮道。醉石横空似人倒。倩古松扶起，又花压欹斜，雾半坠、知是酒星难老。凉风长绕树，黄叶萧骚，似有哀猿镇吟啸。随步屧，同上崩岩，开凤嗉、弹取箕山现操。问山鬼、理由总为谁，怀大小丁香，向人含笑。
宝鼎现　寿制府大司马吴公,明末清初,屈大均,蚤梅初吐，香泛长至，氤氲春酒。贺亚相、含元难老，滋润东南膏泽厚。似瑞雪、自羚羊三峡，是处炎荒沾透。致出穴、嘉鱼十里，破冻来充笾豆。吐握公旦尽难觏。尽人卖、依恋裳绣。请西海、朝宗节钺，欲卷牂江归大斗。奋武烈、与文谟千载，铜柱重标岭右。看白雉、西屠再献。拜舞台门恐后。幕内多才，新乐府、铙歌齐奏。愿年年、张仲留作，堂前孝友。请燕喜、稍听丝肉，福共康侯受。教至道、双曜同流，真与天地长久。
百字令　甲子元日，试桃杯，杯以匏为之，是魏里柯寓匏所贻,明末清初,屈大均,野亭春暖，喜雨声初歇，莺歌元日。满酌西王宜寿酒。正有千年仙核。却是笙匏，天边独处，星宿同无匹。椒花盛取，玉杯惭尔多质。蚤共五色勾连，甘瓜子母，硕大成秋实。叶佐晨羞餐未厌，忘却盘无肥炙。制就双卮，殷勤我友持作高堂物。小儿方朔，自今何用偷得。
蝶恋花　立春,明末清初,屈大均,开岁炎天频下雪。梅蕊迟开，冻得南枝彻。几数夭桃先漏泄。春光已被蛮娘夺。黄鸟数声娇欲绝。一夕东风，只转缠蛮舌。处处壶觞闲可掣。嬉游莫待芳菲月。
月上海棠,明末清初,屈大均,春风亦要榆钱买。满苍苔、残雪正微带。玉女祠前，有相思、未曾还债。风吹去，片片撩人可奈。牛郎不向天公贷。恁年年、得与圣姑会。典却瑶琴，欲求凤、玉箫难代。啼痕湿，羡杀陶朱货贝。
探春令,明末清初,屈大均,一春春暖似春寒，值炎州多雪。喜海棠、开出枝枝铁。蚤催得、芳菲节。晓风频遣黄莺舌。向愁人先说。说玉杯满酌，琵琶洲上，沉醉娟娟月。
锦缠道　示小姬辟寒,明末清初,屈大均,不使弹琴，为惜啊姑仙爪。但箫声、倚风轻袅。又休成子朱樱小。短短桃花，禁得春多少。更罗裙许长，莫拖烟草。露瀤瀤、湿教人笑。好日长、描取曹娥帖，锦笺千纸，点画都娟妙。
镜中人　本意和吴湖州,明末清初,屈大均,暮如霜，朝如雪。长与玉颜相接。形影可怜无别。处处同明月。郎爱个人那爱妾。妾让个人清绝。罗袖为伊开笑靥。更使能言说。
拂霓裳　从西宁使君乞白鹇,明末清初,屈大均,爱泷西。美人为政凤来栖。闲客好，几群飞近讼堂低。雪衣称白雉。金尾笑山鸡。向清溪。乞双双，分我媚中闺。怜伊皎洁，从不点、落花泥。香翅上，分明黑白万丝齐。雌雄良友似，出入小童携。置兰畦。纵开笼、放去不曾迷。
踏莎行,明末清初,屈大均,鹦鹉称哥，白鹇名客。轻轻不把春纤拍。更将花片喂相思，衔书欲倩双飞翼。身是珠娘，生从香国。珍禽一一皆相识。春情最爱画眉多，郎归好与甘蕉食。
一丛花　题西宁长春寺,明末清初,屈大均,弯头锦石似天屏。斜对寺门青。人家尽在芙蓉瓣，恨苍翠、沾湿窗棂。花半未名，禽多有姓，镇日共松亭。天然生就白云城。万嶂绕空冥。春归此地无人见，尽花气、薰煞仙灵。香雨渐消，频生皓月，缓步过前汀。
八宝妆　孔雀,明末清初,屈大均,生长泷西，郁鸡诸族，可有孔家金翠。宫锦连钱千万个，欲作鸾皇犹未。春来花兴，盛衰大小珠毛。成屏还要迟三岁。半段恐遭人射，看场休至。弹指更用佳人，舞衣细拂，尽教摇曳开尾。总怜惜、茜裙彩袖，与朝夕、回旋相媚。对娇影、双双欲语，月明忘向花中睡。笑槛外朱鹇，多惊不识情滋味。
诉衷情近　西宁山中,明末清初,屈大均,野烟霁处，掩映茅茨乍见，家家谁碓舂香，一一山蓝采笋。愁是画眉催起，深浅蛮妆，总把山花衬。山鹕进，最喜徭歌静引。数声林外，啼得春情尽。穿松粉。髻娘扇起，双飞欲射，珠毛谁忍。但抱无端恨。
一斛珠　题林文木㧬画看竹图,明末清初,屈大均,萧疏翠竹，美人手爪时相触。枝枝叶叶如新沐。写向鹅绫，看尽潇湘绿。冰消细摺成春服。针神更使人如玉。丝丝难绣文章腹。腹里流光，照筼筜映谷。
戚氏　端州感旧,明末清初,屈大均,片帆开。又上西水向崧台。想像当年，羽幢东驻，作蓬莱。宫槐。接天街。纷纷银烛早朝催。无端白面年少，出师书奏意酸哀。五岭天险，无人分戌，控弦一夕潜来。为萧蔷变起。钩党相角，朝士惊骀。龙舸夜动喧豗。三两扈从，报国少涓埃。三宫苦、筑阳漂泊，桂角摧颓。正衔枚，爨僰一路迟回。六诏喜仗雄才。晋王再造，惠国重兴，稍作屯难云雷。又苦遭凶逆，为雠羽翼，作祸胚胎。四引楼兰铁骑，度金沙、血战磨盘开。寄命缅甸凄凉，六军愧裂，鱼服辞填海。念龙饥、谁与文君块。空呕血、诸葛时乖。又命屯、玉步难恢。恨凶渠。逼胁上云堆。自重华逝，苍梧痛哭，血泪成灰。
八声甘州,明末清初,屈大均,恨蛮江，亦复向东请，峡门小难收。任牂牁万里，含烟吐瘴，全注交州。往日水犀二万，战血剩龙湫。零落艨艟影，雨外沉浮。不忍崧台凭吊，更有无玉玺，试问沙鸥。自黄龙朝去，波涌失宸楼。叹三宫、春随蜃气，与沓潮，变幻海西头。渔翁汝，向金沙浦，可见胶州。
淡黄柳　端州郡署作，署曾作行宫,明末清初,屈大均,萧条郡廨，曾作芙蓉殿。谁记池头蒙赐宴。来去茨菰叶畔。长与君王旧凫雁。共肠断。龙髯已零乱。剩垂柳，欲攀遍。御沟西、可有残红片。乳燕窥人，但衔春至，巢向空梁莫管。
长相思　稚子,明末清初,屈大均,口樱桃，髻蒲萄。两两花衫三尺高。鹓雏初羽毛。酌酴醾。食香饴。解乞韦娘歌楚辞。春筵才上时。
春从天上来  寿制附府大司马吴公,明末清初,屈大均,几载炎方。总两粤诸侯，师保堂堂。衮衣开府，彤矢安疆，五井星宿光芒。笑汉时大长，逾百岁、魋结称王。我君公，但南方虎拜，东海鹰扬。长随丽空双曜，作守日黄人，出入扶桑。沐浴精华，卿云葩烂。更多倬彼文章。写五臣谟训，和骚雅，传与旂常。养群贤，看天冲舆卫，雷雨同行。
定风波,明末清初,屈大均,又离家、两月高要，劳劳作客自苦。落羽摧颓，残英冷淡，老大谁为主。典裘来，碎琴去。一代文章委尘土。无补。令饥寒不免，啾啾儿女。白头未遇。怎英雄、事业多衰暮。喜萍花无恙，阴山玉在，磨得龙精吐。向庞公，咏梁父。谁识英高有文武。须许。凤雏人往，南阳惟汝。
玉女摇仙佩  白鹦鹉,明末清初,屈大均,西洋巨舶，蚝镜蛮奴，带得双双纯白。腻粉粘身，金丝生顶，惯自开花娱客。不用春织拍。喜番言汉语，诸音都习。教儿女、珠钗买取，好把馀甘，绿豆相识。雕龙恐天寒，覆被薰香，殷勤旦夕。东屋漫夸五色，黄里红衣，争似冰翎霜翮。却笑越鹇，长矜琼尾，尚有丝丝烟墨。未尽瑶妃质，恨天与慧性，年年添得。只自记、华擎旧事，宫人教谢，至尊怜惜。无消息。襟前但有泪痕渍。
玉蝴蝶,明末清初,屈大均,蝴蝶粉，鹧鸪斑。冻凝双玉间。知是漆园闲。翩翩梦未还。化烟碧，莲花白。风影欲双翾。看尔当鸾蛮。并飞谁可攀。
归朝欢,明末清初,屈大均,绿绮雕琴囊已旧。汉锦蒲桃何处有。美人鸳水一端来。艳过苕上穿花绉。剪成劳素收，珠徽瑶轸长消受。谢徐陵、玉台好序，不及此文绣。儿女葛丝挑出幼。为报襜褕频织就。莞中香角复奁珍，鸪斑一一兼金购。共献飞雪候。要知絺绤能长久。待归朝，软尘拂拭，图取冷风透。
白苧,明末清初,屈大均,又凄凉，上端水，天寒犹宿。家园正吐、朵朵红梅紫菊。苦饥龋、向人求食愧麋鹿。无禄。为沙田，阙白露、秋分秥谷。秋收又无，云子依稀一斛。留作糜、芋魁兼煮如肥肉。空腹。肝肠地锦，咳唾天花，不堪平卖，持作高堂水菽。当此际萧条，有惭僮仆。哀蝉咽咽，与悲弦不断，怨箫相续。欲返巾车，雪霰频飞，催驾黄犊。是处穷途，老去还多哭。
双头莲,明末清初,屈大均,京洛无归，伤万里神州，陵沉都尽。英雄无分，把壮志、销向边头红粉。诀绝欲向蓬壶，便成仙谁忍。须发愤，向首飞扬，争雄一天鹰隼。壮貌尚似留侯，但秋来揽镜，微霜沾鬓。年将耳顺，奈一片、耿耿丹心难烬。且喜五色肝肠，多文章膏润。还拂拭。紫锷青萍，休教血晕。
轮台子  粤秀山麓经故太仆霍公池馆作,明末清初,屈大均,一片含烟蔓草，忍再吊、沉渊太仆。闺人共赴涟漪，不少佩环鱼腹。佳儿佳妇嬉嬉，媵湘累总作蛟龙族。向忠魂未远，尚抱乌号林中哭。荒园咫尺朝台，望龙驭、水滨未复。恨江山、与金汤四塞。难归青犊。但玉殿虚无。翠旗反覆。化海思云愁，杜鹃啼相续。摸招魂，持上金屋。想隋帝、被发天门，哀诉身难赎。
木兰花慢,明末清初,屈大均,绕栏干几曲，记龙驭、此淹留。剩鳷鹊恩晖，芙蓉御气，掩映飞楼。飕飕。冷飞乱叶，似乌号、哀痛惨高秋。多谢宫鸦太苦，土花衔作珠丘。梧州。更有灞园愁。西望少松楸。未委何年月，玉鱼自出，金雁人收。啾啾。岭猿个个，抱冬青、泪断郁江流。寄语樵苏踯躅，磨刀忍向铜沟。
梧州有端皇帝舆陵 桂枝香  贺梁太史给假南还,明末清初,屈大均,才人得志，喜锦绣昼还，秋气晴爽。凤阁鸾台第一，紫微初掌。炎方休沐承恩返。驻吴帆，玉人同上。锦中花吐，帘间月坠，助君娱赏。笑未老、珠生满蚌。更方朔金门，细君三两。富贵神仙，总得有何遐想。文章百卷虽尘垢，喜高名、日月皆仰。铸尧陶舜，只须糠秕，藐姑谁让。
卖花声  题镇海楼,明末清初,屈大均,城上五层高。飞出波涛。三君俎豆委蓬蒿。一片斜阳犹是汉，掩映江皋。风叶莫悲号。白首方搔。蛮夷大长亦贤豪。流尽兴亡多少恨，珠水滔滔。
洞仙歌  浮丘石上作,明末清初,屈大均,朱明牖户，是罗浮西麓。地道潜通到句曲。羽人家石上，掩映楼台，花木里、往来浮丘伯叔。稚川曾此住，丹井珊瑚，流出泉声似哀玉。社事待重开，士女西园，金钱掷、大家丝竹。笑白发、毵毵上头来，却不少诗仙，暮年轻福。
春从天上来  为前制府大司马吴公寿,明末清初,屈大均,梅萼争红，向亚相生朝，开边春丛。冻含香雪，晴弄和风，绿毛凤子相从。正衮衣清暇，罢节钺、洗沐佗宫。恐京朝，愿朝廷更假，三载居东。公如古公天寿，得白兔双丸，绿髓青瞳。好德康宁，年过耆艾，未来耇造无穷。作万民师保，将雅颂、尽变鸾中。更歌风，俾圣人膏馥，沾丐童蒙。
垂杨  暮春客凤城假寓黄氏池亭有作,明末清初,屈大均,芳春欲杪。渐荔枝吐蕊，木棉残了。细雨含烟，未成流水滂沱小。甘溪遣送清泉皎。主人雅、玉缸分到。泼茶香、寒生松间，对凤山娟妙。闻说鲥鱼更早。已三五蛋郎，竹竿轻袅。喜住滩头，不愁红颊樱桃少。花醪况是酴醾造。任酣畅，莺声四绕，流连忘却归舟，情太好。
满庭芳  奉答张桐君惠阳幕中见怀,明末清初,屈大均,堤接鹅城，桥横渔浦，渺茫尽是春烟。故人愁断，多为草连天。谁料才华莫用，空趋府。蛮语年年，怀人句，花中华外，多少泪光妍。情牵。教凤子，西从药市，东至香田。谩衔得相思，一一红笺。此恨何时解释，垂白矣、犹自婵娟。明妃好，胭脂未落，青冢已凄然。
高山流水  王惠州生日,明末清初,屈大均,一麾出守向南禺。似坡仙、处处西湖。玉局是前身，炎方散吏斯须。长庚客、白玉仙儒，神交汝。相见罗浮四百，秘授阴符。待蓬莱罢相，把臂在虚无。寰宇。寒帷且名郡，当盛暑、泛菂浮菰。玉轸按南薰，一曲早慰来苏。沐清凉、长在冰壶。时飞啸，声共惊泉九十，喷薄杉梧。恁风流岂羡，庄老与天徒。
忆旧游  东湖感旧有作,明末清初,屈大均,记花中放舸，竹下飞觞，当日嬉游。未尽狂歌兴，苦山公要去，奏事螭头。暮烟已隐金谷，馀得懊侬楼。叹粉黛难灰，松杉易拱，几度高秋。风流。更谁与，镇日日弹棋，夜夜藏钩。恨绝如泥惯，令太常妻小，空白霜头。一声雍子悲涕，猿啸助啾啾。与别鹄离鸾，兰闺一一同泪流。
桂枝香 岁端午，予年六十有一，腊月之十日恭遇慈大人生辰，适见第五儿啊需以是日举，喜而有作,明末清初,屈大均,嘉平举子。正太母生辰，寿筵张绮。与父同年庚午，可能相似。六旬有一生儿晚，幸慈尊、见渠呱矣。子围孙绕，婆婆老福，白头多喜。望第五、名齐骠骑，叹同父诸兄，豚犬而已。五子陶公，今足待教书史。五经分教传家学，更何时、都会文字。慰渠王母，年年春酒，献诗罗跪。
凤箫吟  赠李孝先新婚,明末清初,屈大均,婿和翁、冰清玉润，翩翩丽藻还同。最娇梅福女，月华才貌，正喜早乘龙。恰当春禊候，浴桃花、持赠兰红。作好会鹣鹣，碧箫响彻烟空。香风。画楼吹处，锦笺斑管，分赋匆匆。一双如绛树，一声歌两曲，莫辨雌雄。凤凰飞复止，小比肩，长日房栊。与沈氏，青霜爱子，金粟连丛。
山亭宴,明末清初,屈大均,禊馀上巳过三日。正清明、楝花堪摘。知是几番风，乍寒暖、春醪无力。杜鹃啼得杜鹃开，泪红处、榴裙无色。辛苦汝流莺，拾不尽、侬香魄。袅空半遂游丝入。又吹散、蝶黄蝶白。尽意葬芳菲，做惨淡、烟乾雨湿。新时争似故时怜，此一度、倍生凄恻。情去枉留仙，丝履那堪执。
十二时  送蒲衣子入山,明末清初,屈大均,送君归，乱山归去，婚嫁参差都了。向竟似、无情春杳。不使莺花缠绕。玩弄清寒，沉酣玉醴，怕不成仙道。日养寿、影减婵娟，却笑蔡家，犹爱纤纤姑爪。颜未衰，心花意蕊，况有十分光姣。镜里复红，分明大药，不在丹干好。引啸时有风，飞身欲在烟杪。恨此生、茅龙未遍，五岳犹牵怀抱。莫学庐耽，片片毛羽，拂尽洲和岛。恐去家未久，归来但见华表。
念奴娇  追和龚蘅圃喜予移家白门之作,明末清初,屈大均,昔年浮宅，向金陵曾住，莫愁湖口。最是钟山黄紫色，未遣蓬窗辜负。上岸牵舟，傍桥作屋，儿女同鱼罶。殷勤公子，笑馈莺边春酒。更将画舸相迎，秦淮人至，新曲歌红藕。正值灯船箫鼓起，廿四航间如昼。彻夜游欢，天明忽隔，庾岭梅花口。相思长在，汝南无数烟柳。
洞仙歌  长寿禅室瓶花,明末清初,屈大均,丹葩素蕊，与心华争放。天女持来笑相向。胆瓶中、朵朵春色撩人，深护取，莫遣风吹半飏。峤南无月令，元夕芳菲，已逐流莺乱枝上。集中插偏多，萱共夭桃，蔷薇畔、海棠三两。但注水、空生不须根，任好在房栊，露华滋养。
买陂塘　仲春六瑩堂宴集,明末清初,屈大均,为听歌、满堂魂悄，吴音争奈清婉。风流串戏多骚客，酒待曲终方劝。人气暖。吹几阵、红香影向氍毹乱。莺长燕短。任珠斗光低，玉壶声尽，犹未放金碗。如泥后，惟有龙蛇出腕。裙裾都与书满。千花万柳共驱使，生怕绮筵云散。君不见。金粟老、神仙富贵从舒卷。沉冥未晚。正细雨轻烟，似他人柳，眠起不胜软。
东风第一枝  壬申腊月廿九日立春，值内子季刘生辰赋赠,明末清初,屈大均,细切辛丝，香堆翠缕，谢家春满纤收。粉光新靧鲜桃，黛影乍描恁柳。欢开生日，尽膝下、莺歌消受。羡又添、一岁风光，长媚画堂寿母。今岁好、酿多美酒。来岁好、脍多腻肉。朔囊虽满钱刀，不满汉京少妇。餔麋儿女，一个个、怜伊黄口。念楚狂、妻已冰清，莫比女花还瘦。
临江仙  折梅赠内子,明末清初,屈大均,梅妻本是梅家女，白头香雪相偎。同心绿萼总重台。凤餐珠蕊结仙胎。村号梅花谁不羡，早从梅岭归来。南枝暖待北枝开。百年春色忍相催。
明月逐人来  秋夕与内子昭平夫人小酌,明末清初,屈大均,梅花开酿。芙蓉相向。秋蟾照、翠楼冰亮。夜寒多露，休把深杯让。早识卿卿雅量。难得鸳鸯，白首情逾酣畅。双箫起，声嫌轻飏。月斜未睡，犹倚帘栊望。隐隐潮难初唱。
西湖月  六月十六夕惠州王太守邀泛西湖之作  二首 其一,明末清初,屈大均,炎天向夕偏凉，爱皓月仍圆，流光如笑。画船轻漾，蛮童缓按，十番儿小。使君频有赋，尽曲水、风流吟共啸。更布簟、犀带桥边，弄遍紫荷红蓼。生憎一带山眉，染玉女青螺，影连浮峤。洞天为主，三千夭凤，奈他仙爪。神仙多散吏，恨白玉真人招未早。怎当得、西子钱唐，更劳芳棹。
西湖月  六月十六夕惠州王太守邀泛西湖之作  二首 其二,明末清初,屈大均,纤云蹙损金波，卷一片秋光，全归明镜。数声归笛，栖禽欲起，乱翻林影。弄珠人有约，待七夕、浮灯穿菜荇。便万朵、分与渔舟，看取逐流谁定。知他几处西湖，有此地才华，主宾相称。右军颜好，凝脂点漆，白头交映。文心吾亦似，觉老去、雕龙今不竞。愿良会、岁岁欢娱，饱闻高咏。
买陂塘  奉陪王太守、俞别驾、佟大令雨泛西湖作，起句同用张翥,明末清初,屈大均,涨西湖、半篙新雨，画船初试烟水。知君虽作湖山主，心与海鸥相似。秋欲至，荷叶外、微茫渐识芦花起。溪头洞尾。向山影沉浮，泉花喷薄，频得白鱼喜。长桥畔，灯火渔村尚未。疏钟微出苍翠。兰桡荡漾无人见，教驻数声歌吹。觞并止。堤上步、沿洄稍近黄塘寺。林枫乍坠。正宿鸟巢边，凉风萧飒，心动欲归矣。
洞仙歌  为惠阳别驾俞君题《挥翰图》，图有没人十三,明末清初,屈大均,蓬莱一股，与鹅城仙吏。玉女纷从女生戏。展花绫、两两催为香奁，添一个，便是鸳鸯十四。洞天图画里。不向丹青，争识麻姑更妖丽。为著鹅黄，幺凤憎他，毛全绿、掩君罗袂。任夜夜、筝调十三弦，怎得似清琴，静含秋水。
无闷  娱江亭雨中作,明末清初,屈大均,城束双江，亭俯万峰，烟雨迷离望眼。恨久客无端。故园非远。望得秋凉飒爽，有搅梦，风将疏竹卷。竹声更苦，烟啼露咽。忍教魂断。休叹。有人管。是几朵芙蓉，镇同萧散。任冷落炊烟，玉琴迟典。要向丰湖好景，待月上、梅花弹僧院。更一笛、吹破闲愁，颓放舵楼西返。
金菊对芙蓉  蒲衣纳姬，赠之,明末清初,屈大均,桃叶蠲愁，柳枝销恨，不须萱树兰房。正桐初乳子，蕉早甜娘。椰中更有同心物，尽纤手，日日持浆。休穿玉指，未缝狄布，先绣琴囊。怜惜小小娥光，且缓教顾兔，在月中央。但眉描五岳，衣渲三湘。青丝角髻捐巾粉，待入山、同扫丹床。休师素女，令伊情好，长似探汤。
换巢鸾凤  蒲衣折梅归饷赠之,明末清初,屈大均,多折瑶芳。要持归镜侧，插满鬘旁。乳莺初弄粉，媚蝶早收香。多情天肯念王昌。故教换巢，雌雄一双。教徐淑，再娇小、复归仙掌。欢畅。春自享。亲鼓凤琶，檀口催低唱。石帚香词，玉田清曲，都在鹍鸡弦上。新制弹头百千篇，雪儿心慧能幽赏。帘帏边，许花翁，每聆飞响。
琵琶仙　蒲衣将我新词谱入琵琶楔子，令新姬歌之，赋以为谢,明末清初,屈大均,天授王郎，有谁识、这是琵琶仙子。弹出南宋新声，词人任驱使。红豆好、尊前丽曲，有添得、小红能记。笛已亲教，琴如自弄，香阁多喜。笑连日、情满徐妆，为梅萼、纷纷点丫髻。催我暗香幽咽，尽骚人风致。须说与、裁云剪月，有个侬、俊句相媚。便与分入槽檀，遏云天际。
双声子  吊东皋别业故址,明末清初,屈大均,汉台南面，越城东臂，胜地曾作蘅皋。湖通珠浦，溪连香谷，花木一一分曹。兰亭几度，觞咏罢、徒有蓬蒿。难陶写，把丝竹，留教山鸟啾嘈。幸狐狸，知谢公白血，珍同水碧金膏。微躯安惜，乾崩坤裂，平陵一死洪毛。与龙髯马角，和粪土、同委员濠。炊残白骨，牛羊总成，一片腥臊。
凄凉犯  得旧部曲某某书,明末清初,屈大均,桂林旧部，多年散、监军亦向农圃。宝刀血锈，花骢齿长，总归尘土。英雄命苦，恨当日、江山不取。令三千、奇才虓虎冷落尽无主。回忆沙场上，日日投醪，气雄相鼓。旧标在否。几人还、锦衣歌舞。报有戎旗，把书帛、殷勤奇与。念恩私、两载剪拂，俾作翮羽。
醉乡春,明末清初,屈大均,最好桂林香酒。擎出玉杯纤手。皎月下，艳花间，随意老人消受。果裸二豪何有。天上酒星吾友。解沉湎，即神仙，醉乡日月谁能取。
锦帐春,明末清初,屈大均,冻雪全融，寒风半透，正长至、围炉时候。念故园春早，数枝当牖。梅花开否。岁暮离家，凄凉素手。与金错、无缘相就。向空囊一哭，泪满衫袖。只添消瘦。
买陂塘  五首 其一,明末清初,屈大均,买陂塘，半栽芹菜，一冬香满茎叶。浮田更种南园蕹，青与翠萍相接。教弄楫。须小摘，田田未碍荷钱叠。凫鸥乱喋，怕罾子抛来，裙儿湔去，摇动一天月。吴淞上，闻道莼丝最滑，曾同吴女春掇。鲈鱼岂似吾乡好，风味水芹还绝。根似雪。菹一半、甘馨更与茼蒿别。金齑细切。作素馔伊蒲，清斋树下，日夕抱禅悦。
买陂塘  五首 其二,明末清初,屈大均,买陂塘、半圆杨柳，荔枝偏要临水。鸳鸯教向珊瑚影，看杀宋香陈紫。当小至。抛一颗、游鱼争唼扬冰翅。含霞吐绮。把黑叶离离，朱苞烨烨，消受当芳饵。鸣琴去，舟逐兰苕翡翠。匏巴机赤忘矣。金盘玉箸休相忆，差与赤樱相似。君且止。休钓国、桃枝用尽谁知尔。皤皤奈此。更酒浸芙蓉，丹调菡萏，笑逐采莲子。
买陂塘  五首 其四,明末清初,屈大均,买陂塘、养多鱼种，养鱼经好须读。鱼花浮满桃花水，鱼户一春争漉。新雨足。放万个鱼秧、半是西江族。魿三鲩六。任嫩草青青，浮萍片片，去果水梭腹。拖罛好，时用琅玕袅竹。鱼生飞乱红玉。谁持脍具来相访，兼为荔枝都熟。莼更绿。齑豉下、羹鱼饭稻随风俗。量鱼论斛。是蛋客生涯，鲛人事业，水国作汤沐。
买陂塘  五首 其五,明末清初,屈大均,买陂塘、尽栽莲种，白莲花比红好。贪伊多藕休伤叶，看作露房偏早。花卖了。把叶叶、香萝包饭尝新稻。芙蓉半槁。又子乳茨菰，笋肥茭白，生满接洲岛。荷花荡，似向姑胥取到。菱歌禁得多少。鵁鶄鸂鶒休争宿，尽有五湖烟草。君莫笑。舟上女、搴裙踏藕多娇小。莲茎弄倒。令谁佩风裳，三秋历乱，蒲柳笑先老。
应天长  黄村探梅,明末清初,屈大均,扶胥冬未半，正百里梅花，暗香相接。生长瑶林，儿女一般如雪。琼英堆不扫，任门户、玉茵千叠。泥土涴，狼藉牛羊，蕊珠谁拾。多年化蝴蝶。与翠羽翩翩，影迷寒月，何必罗浮，方得梦魂清澈。师雄随意宿，便此处、美人尤绝。休更待、成子青黄，始来攀折。
鹊踏枝,明末清初,屈大均,乍似榆钱飞片片。湿尽花烟，珠泪无人见。江水添将愁更满。茫茫直与长天远。已过清明风未转。妾处春寒，郎处春应暖。枉作金炉朱火断，水沉多日无香篆。
减字木兰花,明末清初,屈大均,春山如笑。笑向江波清处照。雨淡烟浓。一半还含仙女峰。无穷绿树，不带斜阳天已暮。渐远乡关，回首东樵云外看。
传言玉女  红蕉,明末清初,屈大均,叶叶抽心，卷放总同菡萏。吹开无力，笑春风淡淡。红蕾太赤，莫是榴裙相染。光生云髻，冷侵冰簟。一半含胎，乍闻雷、吐复敛。露华寒滴，喜绿天半掩。铜瓶养取，变作浅黄犹艳。教人那不，遍栽窗槛。
潇潇雨  芭蕉,明末清初,屈大均,无端窗外，种惹深秋，不断雨声来。更朝朝暮暮，一心未展，复一心开。叶叶虽乾不落，更助竹风哀。萧瑟谁能听，月下徘徊。且喜抽花艳甚，似芙蓉千瓣，一夕惊雷。有瀼瀼露滴，堪取入瑶杯。成香牙、得霜方熟，与蒲桃、颗颗浸春醅。绿天里、拼凄凉但，白玉山颓。
忆汉月,明末清初,屈大均,白碧红绯相向。春在瓶中娇养。枝枝不必翠林旁，自有雨情烟状。佳人金屋少，空艳世、有谁幽赏。一根一叶已倾城，迎尔那辞兰桨。
减字木兰花  新荷,明末清初,屈大均,荷钱好大。欲买鸳鸯三两个。未得团圆。已有明珠颗颗悬。银塘渐暖。尚与浮萍离不远。莫损新芽，食得鱼肥是落花。
念奴娇  荷叶,明末清初,屈大均,穿波初叶，似钱时、已有明珠无数。红白难知那一种，解为佳人先吐。白鹭东西，紫鸳南北，争戏田田处。香罗全展，摘裁裙子应许。记得西子湖边，冰蟾已上，犹唱菱歌去。欲取丝丝缠玉臂，那管芙蓉无主。斜倚冰盘，静摇风佩，谁戏莲心苦。团圆须蚤，冷飙容易侵汝。
暗香  腊梅,明末清初,屈大均,北枝花后，又蜜脾点点，成葩如豆。想是绿珠，抛向柔条被粘取。分得黄檀色浅，吞还吐、微开香口。向叶底、朝暮冲寒，攀得带冰溜。心幼。被春逗。莫只管半含，似他红蔻。露乾雪皱，馀气箱奁尚穿透。愁绝灵娥在远，思寄去、百房能否。峰酿罢、芳未淡，且浮腊酒。
疏影  鸳鸯梅,明末清初,屈大均,层层作蕊。更绛趺一一，能结双子。定是青陵，魂入寒香，催教朵朵连理。雌雄不少相思树，又恁得同心如尔。更爱他、飞雪丹成，灼灼杏葩难似。堂上鸳鸯惯见，试将七十二，来与相比。脸际凝脂，决胜明霞，几片天边初起。枝枝正发台关驿，染遍了、白鹇头尾。记昔年、弄玉同攀，笑向影边斜倚。
罗敷媚  瓶中纸梅花二首 其一,明末清初,屈大均,瑶华先吐婵娟手，白茧生姿。不界乌丝。细作春光下剪迟。冰绡片片那能似，似得霜肥。香动南枝。两两同心照水时。
罗敷媚  瓶中纸梅花二首 其二,明末清初,屈大均,锦江滑腻层层染，半写香奁。不用花缣。多少春光在玉纤。枝枝剪出皆檀晕，一朵先簪。粉印微沾。翠羽教他尽欲衔。
忆王孙  草,明末清初,屈大均,风吹一夜即萋萋。未到裙腰路已迷。肠断离人日向西。带香泥。狼藉春光任马蹄。
惜纷飞,明末清初,屈大均,事到伤心无可诉。花落从他满路。此恨非风雨。东皇自是难为主。片片随波无一语。化作浮萍自取。应识相思处。梦将香梦东西去。
浣溪沙,明末清初,屈大均,不折莲茎不见丝。丝长难系一相思。飞过烟树少人知。心似芭蕉抽未已，雨声偏滴半开时。郎边可有一枝枝。
一落索,明末清初,屈大均,不分柳烟花雨。暗将春去。歌慵笑懒向花朝，恁得似、莺多语。最恨匆匆神女，彩云无主。巫峰十二已迷人，更一片，香含露。
荷叶杯,明末清初,屈大均,紫燕双双飞去。何处。凭尔寄相思。无书只有一红丝。红是口边脂。郎问玉颜消否。如旧。独宿绣房深。床间留得凤凰琴。泪适不成音。
念奴娇  食槟榔,明末清初,屈大均,重重叶叶，又椰心一片，穿成双蝶。灰杂乌爹添多少，要取津红如血。枣子皮甜，玉儿心白，细嚼成琼屑。妃唇甘滑，带脂安得常啮。中酒更进金柈，兼探红袖，香爱氤氲绝。玉女天浆如水涌，渣滓教君都咽。紫穗三花，绿房千子，会向朱崖掇。园园都买，不愁黎女来夺。
沁园春  荔枝,明末清初,屈大均,夏至初丹，喜有蝉催，向遍桂洲。正丁香大小，争衔红翠，明珠的皪，半擘浮丘。膏滑难濡，绡轻尚汗，一一先教双掌留。妃唇啮，笑玉浆四注，甘入心流。擎来蚤已蠲愁。更挂绿离离堆满篝。爱肉芝成水，无劳草汁，露华可醉，不用花篘。留齿何曾，含消绝似，解渴须从焦核求。醉还好，自清明过后，餐到深秋。
荔枝香近,明末清初,屈大均,入手离离如火，成暖玉。千颗万颗烧天，砂作芙蓉熟。盘中教注寒泉，尽带鲛绡浴。滑腻、一点昭仪不沾肉。谁贵仲，先数得、增城族。遍体鲜红，微挂一条官绿。乍解罗襦，玉指纤纤忌相触。消受长忧无福。
惜纷飞  红豆,明末清初,屈大均,开盒愁将红豆数。滋味应知带苦。泥里休抛取。怕他生作相思树。珠泪何年频化汝。颗颗盘中不住。欲付黄莺去。天涯衔向多情处。
醉蓬莱  落花,明末清初,屈大均,问流莺何事，只管声声，与花深语。花落休多，令流莺无主。多谢东风，吹来红片，染一园朝雨。拾得香魂，乳泉三浴，黄沉薰汝。更用哥窑，古瓷三两，瘗取残英，带丝连絮。大石楼边，有麻姑妆处。紫凤青鸾，尽教衔玉，早美人香土。一卷金荃，两枝瑶管，殉君应许。
摘红英  落花,明末清初,屈大均,朝烟泣。暮烟湿。飞飞争向钩帘入。收香蜕。兼红泪。煎取黄沉，贪惊精气。当阶立。春纤拾。露多不惜沾裙褶。游丝系。风摇曳。裙可留仙，月华多制。
一丛花  烛花,明末清初,屈大均,初如金粟一丝悬。渐似玉芝鲜。风吹忽变芙蓉朵，喜心小，不作青烟。春色泥人，殷勤并蒂，膏火莫相煎。难明不必恨秋天。自有夜光妍。泪珠滴滴成红豆，欲穿起、寄与婵娟。山路远长，因君报喜，泣尽复嫣然。
凤楼春  灯花,明末清初,屈大均,细小亦芙蓉。千瓣玲珑。透心红。花头还学绿云松。馀蕊外，缀金虫。莫使暗风惊泪落，教绣幕重重。凤楼东。春色熊熊。一边虽灺，一边犹蕾，兰膏依恋缸中。喜作爆声，朱火吞吐一丛丛。金钱休卜，人至临邛。
相湖边  采莼,明末清初,屈大均,积雨初消，湖波新涨，叶叶乍浮还没。素手牵来，比银钗光滑。教越娘、轻按兰桡，菱花留取，莫与紫茎同撷。隔宿还肥，浸寒泉似雪。旋下蛮姜，半作香羹啜。谁复忍，去去和、鲈鱼轻别。脍具多携，更吴淞乘月。况芙蕖、千顷非钱买，休还恨、犀箸玉盘消息绝。且逐鸳鸯，向夕阳明灭。
阮郎归  燕,明末清初,屈大均,双双剪水镜湖旁。萍开一片光。游鱼正绕紫鸳鸯。轻衔过夕阳。新月上，素琴张。窥人在画梁。巢中多少落花芳。成泥更有香。
钗头凤  二首 其一,明末清初,屈大均,春毛靓。黄茸映。闻香不觉花开顶。炉烟大。舒翎待。水沉魂气。那飞帘外。在。在。在。长垂影。双双并。心香吞吐香为命。浮琼海。明珠买。桐花生长，美人簪戴。爱。爱。爱。
钗头凤  二首 其二,明末清初,屈大均,当钗立。花慵拾。倒开红羽双烟入。沉栈气。成心字。氤氲终日，不离香翅。戏。戏。戏。餐琼粒。入相习。不栖枝上愁花湿。铜炉器。添兰桂。殷勤幺凤，口珠衔媚。记。记。记。
桂枝香  二首 其一,明末清初,屈大均,殷勤八跪。但暮送潮头，朝迎潮尾。正值沙禾始熟，竞衔双穗。黄膏四角随圆月，任雌雄、入秋皆美。虎门船返，两篮紫甲，一筐红蜕。况滥口、河鲀大至，被生钓千头，腥吹墟市。多谢鱼姑肯卖，百钱随意。更纤手、细将香秆，并霜鳌、对对穿起。急归烹取，蘋花深处，浊醪相媚。
桂枝香  二首 其二,明末清初,屈大均,菱塘北角。笑春蜕未肥，秋蜕方软。才是禾茎露冷，荻花霜晚。膏成榴子筐筐足，把玄黄、月黄同满。虎头潮退，篝灯照取，水村腥遍。喜更有、金华火脔。与海镜甘分，河豚香乱。频学芙蓉沉醉，不须人劝。渔家最好真风味，就松江、莼脍谁换。季鹰归未，秋来能到，我加池馆。
虞美人  二首 其一,明末清初,屈大均,素馨茉莉休分别。大小总如冰雪。朵朵开当明月。彩缕穿成结。因沾膏沐香逾绝，围髻更教重叠。未曙花田亲掇。要解郎心热。
虞美人  二首 其二,明末清初,屈大均,断肠何必萋萋草。一片落花堪老。试问郎边娇鸟。啼得春多少。垂杨不把愁心扫。攀折画楼难到。欲取相思烧了。红豆怜他小。
摸鱼子  寄秀水周青士缪天自,明末清初,屈大均,记当年、落花门径，峭帆三度来往。分襟忽尔经离乱，且喜故人无恙。心不忘。凉月夜、衔书数把朱鹇放。邻姬两两。恨嬉戏相逢，明驼负去，留尔在菰蒋。鸳鸯好，咫尺姑胥在望。包山争列屏障。新词多少渔家子，可有雪奴低唱。三白荡。多巨口鲈鱼，泼刺乘春涨。何时见饷。与范蠡香莼，越王醉李，置我北堂上。
点绛唇,明末清初,屈大均,愁逐春来，那知愁蚤春还蚤。一天烟草。只有愁来道。花落无多，不用东风扫。留阶好。玉颜谁保。一夕枝枝老。
谒金门,明末清初,屈大均,愁心乱。乱似风花千片。带雨含烟看不见。正当春欲半。更有泪飞如霰。一夕江南都遍。垂柳垂杨穿一串。游丝同不断。
梦江南  六首 其三,明末清初,屈大均,相别久，空与梦儿新。已恨花房双燕燕，还憎竹簟一人人。有泪湿红巾。
梦江南  六首 其四,明末清初,屈大均,清泪好，点点似珠匀。蛱蝶情多元凤子，鸳鸯恩重是花神。恁得不相亲。
梦江南  六首 其五,明末清初,屈大均,愁脉脉，最是暮春初。有梦花中为蛱蝶，无情月里作蟾蜍。不寄数行书。
南歌子  五首 其一,明末清初,屈大均,耳坠双珠重，眉拖半月长。未笑口生香。更簪花一朵，断人肠。
南歌子  五首 其二,明末清初,屈大均,额暖装貂鼠，头高作凤凰。珠翠染花香。却嫌人说道，似吴娘。
南歌子  五首 其三,明末清初,屈大均,屐齿沉香结，钗头小凤毛。鬟湿桂花膏。半妆犹未就，弄檀槽。
南歌子  五首 其四,明末清初,屈大均,雪粉荼蘼制，花梳茉莉装。衣更尽情香。消魂犹未了，向平康。
南歌子  五首 其五,明末清初,屈大均,珠泪成红豆，香心作彩云。更用好花薰。倩谁遥寄去，桂林君。
蝶恋花,明末清初,屈大均,风流未满愁蚤满。满到天边，暮雨还添满。不识是愁将水满。不知是水将愁满。分付东风吹稍缓。莫使春潮，只送愁先返。愁返江南人未返。不如潮水从今断。
明月棹孤舟,明末清初,屈大均,恁似桃花容易醉，芳颜拼、一春憔悴。怕见青山，芙蓉叠叠，为似个人云髻。点点襟前红是泪，浣教去、旧痕没计。乳燕谁家，啼鹃何代，忍说废兴详细。
满宫花,明末清初,屈大均,最相思，楼上镜。长带一枝花影。娇莺定解梦湘东，不向画帘惊醒。泪染春笺红雪瑩。锦水桃花相映。回文书就字斜斜，念与东风教听。
摊破浣溪沙,明末清初,屈大均,莫怪匆匆是落花。春来谁得久繁华。蝴蝶不知寒食后，向谁家。白发自教成暮雪。红颜不解作朝霞。送尽多情江上客，一琵琶。
唐多令,明末清初,屈大均,魂梦满江飞。茫茫何处归。和烟雨、千里霏微。芳草不知人有怨，愁望处，只萋萋。不用接天低。王孙路已迷。恨罗裙、色映东西。泪共风花相远近，乌柏下，觅香闺。
桃源忆故人,明末清初,屈大均,轻烟漠漠春何处。试问水边风絮。部分晚来疏雨。只共芭蕉语。愁将花信频频数。毕竟春深多许。莫遣流莺催汝。一夕过南浦。
柳梢青,明末清初,屈大均,点点相思，落花排就，更有长条。半系江南，半牵江北，尽作宫腰。啼鹃只为前朝。几滴血、棠梨共飘。恼乱春山，白云愁暮，明月愁朝。
梦江南,明末清初,屈大均,春望断，日夕倚妆楼。江上春潮无信久，春潮只在镜中流。流作一天秋。
苦相思  待潮,明末清初,屈大均,沙口寒潮来尚未。正天晚、吹霜气。又兰桨、前头黄叶坠。一片也，离人泪。两片也，离人泪。叠叠芙蓉如有意。每为我、添苍翠。把十样、蛾眉教尽记。朝画也，春山似。暮画也，春山似。
渔家傲,明末清初,屈大均,五五枝头还十十。前帆已共寒鸦集。数点残阳犹在笠。情悒悒。秋虫未夕纷相泣。朵朵鱼灯含雾湿。风吹忽似流萤立。几道星光穿水入。舟未及。沉沉戍影愁呼急。
桂枝香  题潘氏芷园,明末清初,屈大均,山眉不断，与一带暮烟，乍近还远。更有狮洋潮水，入湖回转。鱼帆片片乘新涨。爱梅林、雪花晴暖。柳边相送，三沙紫蟹，四沙黄蚬。及春开、窗留半扇。任白鹭交穿，窥人画卷。惊落双榕细子，饲鱼肥嫩。须将旧酿离支酒，沃鲈生、冰缕霜片。荡舟迎我，玉人携取，醉听莺啭。
霓裳中序第一,明末清初,屈大均,花残委碧藓。恨杀红深和绿浅。香冷啼痕犹暖。正蝶影烟沉，莺歌风断。春归难缓。待与谁、尊酒持饯。人将老，玉颜未驻，要把翠娥选。衰损。求仙休晚。且导引、熊经一转。须知来日苦短。坠马擎杯，舞鸾弄管，帝乡应未远。早蠲愁、荒淫不返。从师去、女生相逐，玉女一行满。
绛都春,明末清初,屈大均,庞妻赵女，本酒泉丽质，小字娥亲。阴市好刀，磨砻犀利，鹿车中、嬉春日日施红粉。卷帏人道佳人。挟长持短，诛雠报父。不顾娇身。遂杀凶豪李寿，任娥眉溅血，玉骨成尘。孝媛帝怜，香名人播，已千春。曹娥与尔争英烈，更同缑玉芳芬。子胥渐汝，吹箫一片苦辛。
归去来  咏雨中山,明末清初,屈大均,生怕春眉人见。无物为纨扇。烟雨濛濛教遮面。天风外，似花颤。十二峰俄变，笑神女、楚襄空荐。风流但使词人羡。荒淫好，讽中劝。
五张机,明末清初,屈大均,五张机。千丝万缕是相思。春暖春寒郎不念，任教红泪，染成桃瓣，点点污冰姿。
一斛珠,明末清初,屈大均,柳条休亸。朝朝攀折谁能那。翠眉春共青山锁。多事娇莺，苦向枝间坐。落絮纷纷时惹我。浮游未化萍千朵。嫌他雪点苍苔破。为语东风，吹向池塘堕。
忆少年,明末清初,屈大均,青青芳草，青青杨柳，青青山色。愁人独如雪，为多情头白。镜里桃花曾太赤。更何时、玉颜如昔。春光可长驻，奈醇醪无力。
一斛珠,明末清初,屈大均,鹧鸪催我。未十里、迟迟放舸。愁心不逐风吹过。落花谁那。偏向离中堕。欲掩雨窗当书卧。又前滩、狂涛声作。满江渔子争回柁，白鹭惊破，飞绕青山个。
殿前欢,明末清初,屈大均,鹧鸪鸡。为谁啼杀夕阳西。一声声迸思乡泪，沾洒香泥。茫茫客路迷。烟树千重蔽。魂梦三春滞。花休艳艳，草莫萋萋。
明月逐人来,明末清初,屈大均,流光如水。芙蓉初洗。玲珑影、镜中谁似。露华沾湿，多半寒相倚。甚处窥他新蕊。吹满红阴，生怕梧桐乱尔。萧疏处、萤穿未已。素飙偏早，催据秋霜始。乍褪殷勤结子。
风光好  荷叶,明末清初,屈大均,似田田。似钱钱。半作罗裙衬午眠。绿香鲜。双双菡萏开花笔。当兰室。小楷曹娥代答笺。女书仙。
贺圣朝,明末清初,屈大均,烛花莫剪随开落。况同心梅萼。双心花大，一心花小，尽卿斟酌。霜风不使穿帘幕，怕芙蓉茎弱。知他多事，更将膏火，多浇春脚。
惜双双令,明末清初,屈大均,蝶去蝶来如有语。愁脉脉，无心听汝。血泪多如许。乱飞红豆如红雨。矑中定长相思树。谁击碎、珊瑚无数。欲把千丝缕。尽穿试遣莺衔去。
忆少年,明末清初,屈大均,萧萧秋雨，萧萧落叶，凄凉如此。愁人欲归去，奈云山千里。嘹呖边鸿空羡尔。任双栖、白蘋红芷。长贫易漂泊，把恩情如水。
满庭芳  赠槎滘罗叟,明末清初,屈大均,曲水穿林，平桥架石，数家可是先秦。小园谁种，花落锦成茵。竹粉乾含凤尾，松膏湿吐龙鳞。遮亭畔、三株老桂，酿酒最芳辛。生津。都蔗外，香橼佛手。丹荔妃唇。更甜蕉、作衣还用蕉身。雪剖黄柑满乳。霜收绿榄多仁。场师好，何人得似，乐胜橘中人。
山渐青,明末清初,屈大均,枫叶飞。柿叶飞，飞逐宫鸦何处归。归来玉殿非。拔龙旗。卓雕旗。猎火山山烧翠微。牛羊蔽夕晖。
南楼令,明末清初,屈大均,无奈叶潇潇。未秋含素飙。染霜深、怎得红消。碧树无端成锦树，片片血，化花飘。写恨满空寥。断魂何处招。怎相思、难报琼瑶。青女多情能醉汝。休落尽，为南朝。
蓦山溪,明末清初,屈大均,濛濛细雨，未冷难成雪。几日起乾风，单惨淡、吹黄林叶。玉颜憔悴，无酒与芙蓉，朝似日，暮如霞，红作胭脂妾。镜中人笑，华肉无多血，辟谷苦留侯，枉萎落，丹华烨烨。英雄有恨，白首事难成，将好色，当求仙，放诞过年月。
虞美人,明末清初,屈大均,灯花并蒂红蕖似。博得佳人喜。门帘尽下怕风惊，催把兰膏添满到天明。双双暖玉围棋子。赌取松花绮。横陈直待汝南鸡。才上牙床却又月沉西。
十六字令,明末清初,屈大均,花。见尔如何不忆家。花虽好，争似脸边霞。
金菊对芙蓉  本意,明末清初,屈大均,香沁疏篱，菊英谁伴，芙蓉千瓣含烟。与鹅黄相映，弄粉争妍。朱颜一日能三醉，向白衣，笑更嫣然。九华佳色，玉杯共泛，不觉忘天。折取插鬓翩翩。向酒家乱掷，胜似金钱。与新辞芳艳，分付婵娟。长红小白同低唱，更一朵、当锦双缠。拒霜辛苦，因公晚景，一倍相怜。
花犯,明末清初,屈大均,恨炎天，梅花少雪，凝脂未肥白。玉寒珠热，似倒挂南枝，幺凤无力。古人欲寄春消息。踯躅那忍摘。怕蛱蝶、食残黄蕊，团香归粉翼。仙姿亦复苦愁侵，怜他消受甚，神伤姑射。膏沐少。天然好、免污颜色。飞琼女、月中不辨，缟衣冷、相要同片石。唤翠羽、啾嘈歌罢，天明愁寂寂。
眉妩  新月,明末清初,屈大均,喜纤纤钩挂，淡淡痕生，初试素娥手。未作瑶台镜娟娟影，新眉随意描就。短长漫斗。想玉葱、殊未消瘦。最堪爱、宛转画楼前，半规映珠斗。仙样唐宫那有。叹玉蜍独处，金兔无偶。不死虽偷药，凄凉甚、教人翻恨王母。素娥未久，更两宵、弓影全彀。看三两，天狼、光坠贯他左肘。
九张机,明末清初,屈大均,春罗。蝶红蝶白各花窠。鲜花食尽难成茧，何如蚕子，雌雄食叶，三日即成蝶。
霜天晓角  二首 其一,明末清初,屈大均,翠楼明月。此夕应如雪。三两玉人相倚，香露沁、湿云屧。一叠还一叠。瑶琴弹不辍。恨与素娥同寡，蟾兔外。共寒绝。
霜天晓角  二首 其二,明末清初,屈大均,此情良苦。况复潇潇雨。长夜苦寒难睡，虫唧唧、似儿女。岁去穷不去。埋忧那有处。白首不堪家累，无计甚、向谁语。
侍香金童,明末清初,屈大均,雪瘦冰肥，淡淡含春色。喜香暗、清寒入未识。蝶子偷将新蕊食。剩粉残酥，为留瑶席。怕乱飞、片片随风难自力。更寄语、多情休弄笛。一朵鬓边簪亦得。未许全枝。玉纤多摘。
声声慢  闻乘上吹螺,明末清初,屈大均,东西雁翅，两作飞楼，江间一片沉浮。四角呜呜，螺声飒起高秋。凄凉尉佗台上，恨边声，飞满炎州。风吞吐，尽秦关汉塞，处处含愁。绝对似金笳催泪，与明妃、诸曲哀怨同流。未曙频吹，匆匆人马难留。无边战魂惊起，逐行营、朝暮啾啾。那管得，一军中、人尽白头。
真珠帘  送杜十五不党返淮安,明末清初,屈大均,南来不惮蛮天路。笑风流、解作琼州香估。多食女槟榔，蚤已消蚕蛊。废著随人殊不富。问几时、挥金如土。迟暮。恨多日佯狂，功名难取。筋力枉负熊罴。悔英雄未结，淮阴无伍。且向钓鱼台，更一竿烟雨。天饿王孙应有意，教识得、城东仙妪。君去。看年少屠中，有谁欺汝。
应天长,明末清初,屈大均,江南九熟清明近。红有樱桃松有粉。瑰花调，珠叶衬。多谢当垆人不吝。下香蔬，兼细笋。食到畔心争忍。消受自惭过分。金钱教莫进。
菩萨蛮,明末清初,屈大均,一春融暖无多日。愁花怨草都含泣。烟雨解欺人。貂裘典莫频。清明看渐近。鸳燕来相问。风已几多番。春残尚恁寒。
月照梨花,明末清初,屈大均,天气，初暖。帘帘都卷。碧草多情，随人近远。黄蝶白蝶依依。逐花飞。春归只有飞花送。烟轻雨重。片片风相弄。乳莺衔去休太频。频使愁人。泪沾巾。
甘草子,明末清初,屈大均,香好，香辣香甜，滋味从郎取。但得一星含，自有双烟吐。结得伽南心还苦，向欲暖、犹寒窗户。长把山炉爇朝暮。任一天阴雨。
摸鱼儿  柬友,明末清初,屈大均,送春帆、圣湖归好，苦寒还欲君驻。消魂一路多烟草，况复乱丝风絮。谁为主。蒹菼际、雕胡但向渔人取。流莺未老。且花卧浮丘，月吟香濑，嬉尔小儿女。王孙志，一剑纵横未许。屠沽休说欺汝。江山一任无人管，自有几只鸥鹭。君莫去。还就我、扶胥北岸题诗处。低斟桂露。待兰畹编成，玉杯书毕，始问庾关路。
酒杯子,明末清初,屈大均,一片愁心，消得几多明月，越罗露下不胜寒。尚凭栏。栖乌与尔最相干，夜夜为侬啼苦，白头谁作故人看。劝加餐。
霜天晓角  二首 其一,明末清初,屈大均,镜中人老。镜外人难好。阶下紫兰红蕙，须教变，长生草。蝶香多在粉，拾来和药捣。多取异花薰炙，料得使、朱颜保。
霜天晓角  二首 其二,明末清初,屈大均,飞飞榆荚。片片连花叶。欲买旧愁新恨，频移步、风前拾。拾来眉上贴，勾引双双蝶。多少碧桃红杏，不得上、胭脂靥。
菩萨蛮,明末清初,屈大均,状成未肯离明镜。嫌他镇日含花影。轻罩海人纱。休令生片霞。鬓边空战叶。免惹双蝴蝶。忘上口脂来。菱花行又开。
露华  白牡丹,明末清初,屈大均,素妆淡淡。喜绝代琼姿，皎皎难染。路入庾关，能见梅花无忝。一枝不必姚黄，已夺越娘光艳。炎天热、琼台夜深，牖户休掩。盈盈半压朱槛。正浣出天香，珠露微点。笑谢洛阳花估，国色长占。想暖稍展氍毹，更使玉人匀脸。当影坐，衔杯共对不厌。
渔家傲  水仙花,明末清初,屈大均,远自姑苏来药市。茎茎抽出凌波子。六瓣冰开寒若水。纯黄蕊。相中微带人间腻。朵大梅花应不似。叶长只为多泥滓。月有京华都与尔。清泠里。衣裳一一生霜气。
点绛唇  素馨花灯,明末清初,屈大均,忙杀珠娘，未开已上花田渡。鬓边分取。灯作玲珑去。人气添香，香在光多处。天休曙。熟花方吐。朵朵成烟雾。
临江仙  花灯,明末清初,屈大均,香篆氤氲帘影内，兰缸正作重台。双心合作一心开。芙蓉无种，春自火中来。光暗不将银箸剔，贪他再结仙胎。殷勤拾取落花煤。油污玉指，小印定瓷杯。
东风第一枝  桃花,明末清初,屈大均,宿雨初晴，林烟尚湿，旧花又吐新蕊。尽他人面争红，莫道艳妆未似。露华凝满，是西华、明星浆水。爱玉盏、盛取芳馨，暖处自成沉醉。将数朵、分他媚子。和叶叶、半簪云髻。靧馀儿女娇容，更染细绫绣被。黄莺休掠，令片片、香沾泥滓。向屋角、更种多株，灌溉恐烦乡里。
点绛唇  淡红梅,明末清初,屈大均,背有微红，绛桃一半为根蒂。幼姿偏丽。种得才三岁。漏泄年光，心吐香难制。花虽细。弄人多计。不惜胭脂泪。
怨三三  鹿葱,明末清初,屈大均,三山港口掣花蓝。只买宜男。朵朵凌朝喜半含。髻鬟上、可双簪。休教鹿子来衔。这萱草、根茎总甘。好黛色重添。和伊争绿。掩映江南。
惜秋华  木芙蓉,明末清初,屈大均,莫拒秋霜，任重台独瓣，红衣都染。乍得露华，新幢更添娇艳。凌晨已作酡颜，醉滴滴、天浆未厌。堪念。念芙蓉制裳，湘累得占。朵朵暮还敛。待明朝酲解，把薄胭脂点。恨水浅。照不彻、镜云微掩。何人见尔关情。折数朵、寄来相赚。那敢。怕鸳鸯、露栖蒹菼。
五彩结同心  答黄位北见饷姑苏酒浸杨梅,明末清初,屈大均,包山始熟，玄墓初垂，炙得太湖全赤。载向闾门去，把三白，一一和枝深渍。甜酸得酒皆成蜜，随十幅、蒲帆为客。玉颜好、尽生红晕，绝胜夏时鲜食。炎洲荔枝谁敌。且莫教郁水，织绡人识。更有萧然白。湘湖上，香共紫莼茎摘。烧春相伴方长命，看岁岁、丹砂容色。愧满盘，火珠滴滴。欲报琼瑶无力。
绵帐春  槟榔,明末清初,屈大均,花发房中，子生房外。一颗颗、来从琼海。带花餐，连叶嚼，喜颜红十倍。胭脂能代。大把咸分，小将乾配。尽儿女、长盈绣袋。汁须吞，渣须吐，添香灰至再。馀甘还爱。
长相思  落花,明末清初,屈大均,一枝低。两枝低，黄鸟飞东蛱蝶西。双双尚自啼。朝烟迷。暮烟迷。紫燕衔时已作泥。纷纷衬马蹄。
琴调相思引  素馨花,明末清初,屈大均,笑掷金钱买几升。半穿璎珞作珠灯。一家纤手，细细贯丝绳。暮上翠鬟方吐蕊，晓辞罗帐尚含冰。梦魂清绝，多恐冷香凝。
卖花声  鹧鸪,明末清初,屈大均,两两对啼闲。声似人蛮。多情唤得玉骢还。何处春深行不得，楚水吴山。南翥向梅关。苦竹丛间。隋阳不似北禽寒，衔叶未教霜露湿，日映花斑。
如梦令  二首 其一,明末清初,屈大均,顶上三毛摇曳。个是华山冠制。遍体锦文圆，妒杀画堂羽翠。无计。无计。大尾更须三岁。
如梦令  二首 其二,明末清初,屈大均,尾上金钱如许。终日开屏劳汝。只为雨来时。欲置珠毛无处。飞去。飞去。合浦尽多高树。
红娘子  丁髻娘,明末清初,屈大均,戴胜何曾重。有髻方为凤。身是丁娘，心如闲客，那堪雕笼。喜长来、玉镜小台边，与钗头同梦。花朵开黄茸。人作芙蓉弄。两两穿枝，三三食蕊，何曾惊恐。想纤纤、飞燕掌中轻，得似他翾动。
瑞鹧鸪,明末清初,屈大均,山鸡锦翼许相同。双双那肯嫁边鸿。欺汝南禽，生长梅花里，日守蛮烟白一丛。梅花最爱梅鋗岭，雌雄各占高峰。空愁霜露沾衣。望断罗浮日，蚤生东。暖向平芜唤玉骢。
杨柳枝,明末清初,屈大均,小小珍禽似画眉。是相思。钗头偷立已多时。未曾知。郎处不须红豆子。殷勤寄。双双取得系红丝。到天涯。
醉花阴  翡翠,明末清初,屈大均,雄缥雌青相掩映。爱杀银塘镜。日夕浣清波，春羽秋毛，个是佳人命。珍珠一一皆穿竟，无尔妆难靓。点缀九鸾钗，叶淡花浓，要与春光竞。
齐天乐  比翼鸟,明末清初,屈大均,南禺有鸟皆称凤，鹣鹣乃是蛮子。碧树交栖，青衣两比，长唤归飞难已。时穿烟水，与白练红绡，竞餐花蕊。却恨鸳鸯，恁生多了一双翅。袭胸谁得辨汝。似迦陵共命，鸟鼠同体，暮不相思。朝非独寐，伉俪人中无比。闺人思苦，倩好手边鸾，画成遥寄。鲽也灵鱼，更圆三四尾。
蝶恋花  题唐宫扑蝶图,明末清初,屈大均,凤子翩翩纷似雪。画扇低飏，惊入深深叶。博得君王开笑靥。闻香忽复穿裙褶。秦女剩鸾颠倒绝。捉得黄须，腻粉教轻捻。收向镜奁成媚蝶。承恩好待华清月。
柳含烟  柳,明末清初,屈大均,青青眼，忍看人。人别人离不管，更将烟雨湿残春。与罗巾。红恨绿愁消欲尽，枝上无多风信。一相思作一垂丝。断肠时。
醉落魄,明末清初,屈大均,飞花如许。无多紫燕难衔汝。春归谁作婵娟主。愿似游丝，长绊郎风絮。韶光误尽因烟雨。并刀已剪愁千缕。情多恐化相思树。人可催归，会逐啼鹃去。
渔家傲,明末清初,屈大均,白首夫妻双打桨。春来最喜西江涨。日日鳜鱼争入网。笼且养。香粳欲换需官舫。鸥鹭哪分三与两。年年共在沙洲上。白小纷纷君不让。飞荡漾。窥人岂为梨花酿。
殢人娇,明末清初,屈大均,生恨东风，不解吹愁西去。愁多半、化为烟雨。濛濛一片，令春光无主。谁便得，消受乳莺娇语。唤柳休眠，教花莫舞。但翠阁、水沉千缕。含情小坐，更轻调琴句。人寂寂、芳酝暂教颜驻。
画堂春,明末清初,屈大均,天青染得一江青。烟波雪后逾明。片帆冲破白云屏。荡漾鸥汀。芳草茫茫天际，罗裙直接空冥。看黄成绿是愁凝。春色难胜。
贺圣朝,明末清初,屈大均,休憎春色如浓酒。纵醉人难久。愁心搅乱任莺声，更丝丝垂柳。歌长歌短，总催白发，但瑶琴在手。飞花片片解相依，到天涯犹有。
虞美人,明末清初,屈大均,青山渐渐围天尽。峡口春难认。渺茫烟树带渔村。愁见白云红叶又黄昏。沙鸥贴水随波远。吹笛教飞断。炊烟欲湿雨来时。恨尔衔鱼高下不曾知。
感皇恩  煎香,明末清初,屈大均,熟结水沉同，煎宜火细。不取香烟取香气。氤氲一缕，不作巫云苍翠。味生空里令人醉。日暖尚熏，夜深难睡。四下风帘恐凉吹。鸪斑半烬，片片总留芳蜕。岕茶再浴惊精在。
渔歌子 二首 其一,明末清初,屈大均,开到棠梨不是花。莺啼莫忆旧繁华。朝雨急，暮风斜。出光催去去谁家。
渔歌子 二首 其二,明末清初,屈大均,夹浦夭桃树树斜。一湾不见一湾花。云带岸，水侵沙。白鸥多处有人家。
纱窗恨,明末清初,屈大均,蜘蛛会织难成疋。枉多丝。玉琴半露光如漆，网经时。戒罗袖绿尘休拂，任柳绵、花片依依。更使啼痕在、似烟霏。
海棠春,明末清初,屈大均,清箫未弄肠先绝。正槛外、朦胧帘月。露冷雁声沉，水湿萤光灭。柳枝难作同心结。但有絮、纷纷似雪。莫傍画裙飞，片片成蝴蝶。
醉花间,明末清初,屈大均,花相识。柳相识。无限春颜色。荡漾酒船时，费尽抛香力。将情交玉笛。弄去生生逼。天边月莫圆，留待人圆夕。
酒泉子  二首 其二,明末清初,屈大均,最恨蘼芜，消受罗裙双带影，暖风吹去复吹来。在苍苔。踏青争上越王台。蝴蝶不因朝雨散，鹧鸪休为夕阳催。且徘徊。
浣溪沙,明末清初,屈大均,欲使绯桃嫁碧桃。瓶中交插两枝高。朝朝对取酌香醪。白发不须求大药，红颜自可解离骚。并州那有剪愁刀。
浣溪沙 桃溪,明末清初,屈大均,榕叶阴阴又木棉。芭蕉黄映一溪烟。人家半在峡门边。虾菜未残三月市，鱼花争上九春船。愁同百丈尽情牵。
点绛唇 二首 其一,明末清初,屈大均,分付东风，卷愁西向秦天去。瓮翁香乳。旧解貂衣处。那日花开，持取歌金缕。鞍难驻。泪和红雨。半湿关门树。
点绛唇 二首 其二,明末清初,屈大均,看杀春山，翠眉何必长如许。黛边烟雨。莫使人描取。掩映高楼，花缺偏窥汝。斑枝树。令栽无数。遮尽芙蓉路。
小桃红,明末清初,屈大均,不怨春光去。不望春光住。只愿愁人，一年一度。与花相遇。纵青霜、白雪总盈头，也为莺燕主。花作谁家絮。莺作谁家语。化蝶韩妻，乘鸾秦女。总归尘土。且安排、红酒紫金杯，听玉儿低诉。
荷叶杯  二首 其一,明末清初,屈大均,图取玉颜酡甚。多饮。吹醒畏东风。桃花要与尔相同。红么红。红么红。
荷叶杯  二首 其二,明末清初,屈大均,春日春人惟又。春酒。朵朵照琼枝。山茶花被海棠催。开么开。开么开。
伤情怨,明末清初,屈大均,枝间红泪渐少。喜杜鹃开了。收拾春心，休从花内老。怜他梅子尚小。打乳莺、一一难到。入口先酸，青黄愁未蚤。
南乡子,明末清初,屈大均,琵琶尾，凤凰头。相逢识是柳城舟。双双桂楫摇纤玉。沙鸥逐。思得湔裙香水浴。
临江仙,明末清初,屈大均,前镜那知侬影好，怜人更有菱花。研制忘作脸边霞。春来无力，日日髻鬟斜。不使香貂为抹额，天寒尚束轻纱。海棠簪罢又山茶。恨伊双燕，衔去向西家。
醉春风  友人饷金陵雪酒,明末清初,屈大均,春色如眉黛。篘成香可爱。梅花三白总将来，赛。赛。赛。花里封泥，柳边开瓮。客愁全解。叹尔情如海。红友频相赉。可能移得惠山泉，再。再。再。频使溪翁，玉杯长满，玉颜长在。
减字木兰花,明末清初,屈大均,梨花未绝。朵朵沾泥犹是雪。欲嫁东风。自有蜂媒送落红。连朝烟雨。一见春光都欲语。斟酌庭前。忍舍莺声去昼眠。
天仙子  二首 其一,明末清初,屈大均,双鬓但将蝴蝶赛。露花油好嫌香大。吴阊学得牡丹头，钗不戴。珠不爱。只有一枝兰作态。
天仙子  二首 其二,明末清初,屈大均,自织纤纤娇女葛。露花蝉翼同轻滑。裁为夫婿夏时衣，风莫绉。汗莫透。管取清凉长似旧。
捣练子,明末清初,屈大均,春欲去，去天涯。片片残红似落霞。蝴蝶飞过蝴蝶草，鹧鸪啼上鹧鸪花。
苏幕遮  题盘斋,明末清初,屈大均,虎头云，狮口水。风卷虚无，飞入疏帘里。古木阴阴凉不已。无数蝉嘶，又送松声起。荔成花，蕉有子。多种丫兰，分我茎茎紫。甘蔗还教甜到尾。抱瓮相从，我亦忘机矣。
江城子,明末清初,屈大均,春魂如雨复如烟。暗吹断，落天边。无情花片，相逐又明年。人笑海棠消受尽，明镜好，尚相怜。软同人柳只多眠。怕啼鹃、到帘前。愁压春山，不使黛云妍。枕簟为谁寒欲绝。教宝鸭，断沉笺。
清平乐,明末清初,屈大均,海棠丝短，不遣风吹断。一朵依然红玉软。留与妆楼寄远。杨花未作浮萍。枝间交映青青。拾絮殷勤作枕，郎归定爱芬馨。
洞仙歌  赠潘季子花烛,明末清初,屈大均,开年几日，喜蛮花香杂。未尽春寒尚重祫。正佳期、十五明月团圆，初一度，蟾兔阴阳开合。王郎题赋罢，盼睐双星，冉冉仙人下云阁。自有板桥长，灵鹊殷勤，休环绕、绛河三匝。问七夕、何如上元时，有处处、张灯火花烟蜡。
诉衷情  小妓,明末清初,屈大均,开唇只唱月儿高。未熟小樱桃。雏鹰身似琵琶，短短绣花袍。能劝客，白酥醪。绿葡萄。娥眉教画，鸟爪教搔，莫弄檀槽。
阮郎归,明末清初,屈大均,春来莫使杜鹃知。杜鹃花已飞。海棠更是泪红时。片片付游丝。琴不弄，酒空持。愁心尽在眉。裙边蛱蝶怕风吹。房帘深自垂。
散天花浪花,明末清初,屈大均,吹作芙蓉上下飞。天边纤收散，是江妃。风为根蒂水为枝。天然冰朵幻，出涟漪。舞入云中不用衣。沙鸥惊复下，欲衔时，依依不认别斜晖。为伊春不用，自芳菲。
雨中花慢  越王台下怀古,明末清初,屈大均,雁翅三城，龙荒十郡，秋来不减边沙。恨牛羊有地，鸡犬无家。虽少诸军浴铁，还馀几队吹笳。口朝台试望，天似穹庐，直接京华。赵佗箕踞，南武称雄，遗墟问取栖鸦。谁得似、斑骓汉使，才藻纷葩，汤沐千年锦石，文章五岭梅花。彩丝女子，争看旌节，色映朝霞。
万年欢  为百有五岁梁淳儒翁寿,明末清初,屈大均,绿随青瞳，好眉华发，八公推尔年尊。膝下公沙龙子，一一多孙。一百春秋又五，奇龄好，天与东园。东方妾，大小鸳鸯。蚌胎新产珠媛。凝脂滑肤作枕，与辟寒燕玉，日夜春温。玉女明星浆水，两乳相喷。不使张苍齿落，多饮取、孩笑同喧。茶枝杖，扶过花村，寿星人喜临门。
燕归梁,明末清初,屈大均,几片春光燕嘴边。红湿露啼鲜。海棠丝短也相牵。残梦后，断魂前。粉馀飞雪，香消沉水，无计更留仙。东风好，送向花田。花麝土，早成烟。
江南春,明末清初,屈大均,花已搅，柳边牵。荷丝萦一缕，荷叶叠千钱。苦心成藕悲莲子，莲子成时郎不怜。
一斛珠   二首 其一,明末清初,屈大均,媚儿开袖。芙蕖花出樱桃口。多生定念莲经否。欲吐芳香，辄自含辞久。荷叶不离双玉手。朝朝暮暮来擎酒。半酣方肯歌红豆。不信娇莺，似尔春声溜。
一斛珠   二首 其二,明末清初,屈大均,海棠丝短。输他杨柳丝难断。流莺系得枝枝满。莫只贪眠，不耐腰身软。花絮无情风自乱。眉痕一任春深浅。生憎一树含烟暖。每共芭蕉，片片心舒倦。
一斛珠  乞某子作树,明末清初,屈大均,古肥今瘦。三真六草多仙授。银钩趸尾人争购。一幅鹅溪，为写兰亭就。笔虎如今谁怒手。天门龙跳争驰骤。墨涛翻处蛟螭斗。更乞惊鸾，字字教如斗。
更漏子,明末清初,屈大均,无数落花人不惜，拾红浴向清溪。胭脂不使作香泥。莺掠去东西。休絮乱，与丝齐。牵人只似柔荑。无情枉作有情啼。杜鹃声且低。
罗敷媚  碧桃,明末清初,屈大均,洗红尽褪夭夭色，雪粉犹多。不肯颜酡。浓淡胭脂总笑他。看朱成碧朦胧甚，只为相思。不见红儿。化作瑶华怎得知。
蝶恋花  春情,明末清初,屈大均,似雨如晴春乍暖。漠漠烟青，未肯含愁浅。怅望不知人已远。踏红似向花间转。乱落杜鹃馀几片。付与游丝，莫被风吹断。紫燕衔香知有怨。怨他情与东风短。
天仙子,明末清初,屈大均,翡翠兰开如翡翠。朵朵教人日长醉。玉壶无酒又春愁。因柳色，怕登楼。一任年光逐水流。
帝乡子,明末清初,屈大均,花花。一枝红一家。大小髻鬟都有，似朝霞。蝴蝶逐人来去，粉沾青额沙。团扇扑将三两，莫伤他。
古调笑　二首 其一,明末清初,屈大均,蝴蝶。蝴蝶。片片如花似叶。休教乱舞春风，搅起苔间坠红。红坠。红坠。半化胭脂香泪。
古调笑　二首 其二,明末清初,屈大均,杨柳。杨柳。日日长条在手。流莺何苦多情，啼到枝边月明。明月。明月。冷浸满头冰雪。
诉衷情,明末清初,屈大均,为爱腰肢多种柳，拂朱桥。垂绣户。双舞。当妖娆。看煞落花朝。摇摇。流莺花外招。向长条。
河传,明末清初,屈大均,芳草。芳草。萋萋官道。恨尔如烟。一春相逐夕阳边。扬鞭。趁晴天。天愁却比人愁重。雨如梦。暗把韶光送。东风休作花落媒。吹来。含啼向酒杯。
河滨神,明末清初,屈大均,榕树与油葵。掩映天妃庙西。一江新水带春泥。数行鸂鶒飞低。妇女枫香烧早暮。魂断茫茫江路。生怕去年风飓。破蓬休起渔浦。
醉花阴  以竹节大斗为元兄寿,明末清初,屈大均,一节琅玕开大斗。斟汝满春酒。金老饱风霜，磨用阴山，玉爪清光透。龙公早向罗浮取。光怪像灵寿。叶大似芭蕉，倦作荷筒，更可娱黄耇。
锦堂春慢  贺廖君新宅,明末清初,屈大均,地是兰湖，城当穗洞，华堂新见翚飞。羡王家春燕，复返乌衣。碣石宫边久客，浮丘市上初归。镇向花林偃卧，长弄瑶簪，长弄珠徽。锦里先生接近，又青莲白苧，词笔同嬉。笑桐孙百尺，桂子双围。蕉老雌雄仙蝠，梅芬大小豪犀。未化千年霜羽，尚识庐耽，尚识令威。
东风第一枝  送张君携假返杭州,明末清初,屈大均,荔蕊初含，棉花欲吐，春光渐与膏沐。乳莺催意香泾，旅雁引辞槛曲。兰桡荡漾，羡归客，鸳鸯相逐。漫计程，想到明湖，尚未藕肥菱熟。知佩又、大红媚蝠。么凤子、再看羽绿。早从奔月灵娥，乞得兔儿在腹。罗孚曾至，怎忘得、芝甘如肉。待宦成，散带重游，肯作洞天梅福。
木兰花慢  竹业符,明末清初,屈大均,向笼葱摘取，问虫篆、是谁书。似蠹绣丹经，鱼餐绿子，巧出仙馀。麻姑。戏将凤爪，印龙纹、一晕一河图。更缀阴阳小押，辟邪留在冲虚。研朱。箨陨亦沾濡。掩映雪消初。笑带鱼与露，腻香春粉，总赠芳姝。林于。洞庭万树，奈斑斑、只有泪如珠。那得双钩片片，惊鸾迹遍萧疏。
水龙吟  五色雀,明末清初,屈大均,洞天偏是朱明，凤凰生长纷孙子。更多五色，绛翎作长，绿兄红姊。大石楼边，锦屏峰际，群飞相比。与碧鸡丹翠，雌雄三两，教王母、长驱使。又有鹲䴀越翅。粪奇香，水沉真似。鵁鶄对对，捣馀灵药，连声呼尔。解识仙儒，洞门遥迓，导归花市。爱回翔逐我，彩衣儿女，作高堂喜。
粉蝶儿  本意,明末清初,屈大均,兰出朱明，翩翩凤凰孙子。笑麻姑、绣裙难似。触飞丝，穿落粉，尽他春戏。更谁人，逍遥漆园如尔。莺捎不去，缠绵一生花底。与风流、绿毛丁髻。共收香，到静夜，方开双翅。怕娇娥，轻罗扑伤金翠。
七娘子,明末清初,屈大均,愁来又路从烟草。东风不把蘼芜扫。丝短丝长，将愁萦绕，萋萋一片先春老。紫骝娇向香泥倒。绿乾红湿多行潦。欲问萝村，无人知道。茫茫不觉山花好。
少年游  芭蕉,明末清初,屈大均,水蕉心老苦难开。春作剪刀催。油罗衫影，冰消裙影，荡漾拂帘来。猩红花蕊层层卷，愁拘束、待轻雷。最怕秋声，冷含风雨，且莫折苞胎。
南乡子  蓬松果,明末清初,屈大均,一树蓬松。身如井上两梧桐。雄树生花雌结子。鸳鸯似。不是多情争有此。
一落索  落花二首 其一,明末清初,屈大均,消受春光无几。流莺催尔。无端开落太匆匆，枉去争红紫。苦被东皇驱使。梦中相似，行云行雨总无情，教宋玉、空悲泪。
一落索  落花二首 其二,明末清初,屈大均,多谢燕儿衔汝。嘴粘红雨。纷纷青冢画梁间，栖宿多香土。两两呢喃相语。粉含脂吐。巢成即是玉钩斜，魂片片，恁为主。
琴调相思引,明末清初,屈大均,怕见春山不上楼。烟含春恨雨含愁。茫茫归思，不共夕阳收。海燕多情偏易去，边鸿无主总难留。凄凄孤馆，苦住更何求。
茶瓶儿,明末清初,屈大均,正峭寒时人独卧。雪吹乱、纷纷风簸。花细难成朵。锦衾空冷，一片层冰裹。天遣多情真苦我。更白发、催人无那。草草青春过。酒慵花惰，但掩窗儿坐。
南乡子二首 其一,明末清初,屈大均,个个香囊。中多叶叶叠鸳鸯。咸水槟榔那少汁。樱唇湿。纵传胭脂唇不入。
南乡子二首 其二,明末清初,屈大均,注满香螺。白椰心小玉浆多。饮去教郎长似醉。花中睡。却笑槟榔无酒味。
渔歌子,明末清初,屈大均,素馨红，素馨绿。素馨红绿看难足。穿茉莉，贯芙蓉，持作玲珑花屋。旖旄香，宜新浴，荔枝膏滑惭非玉。捐麝片，屏笺沉，怕乱冰肌真馥。
春光好,明末清初,屈大均,花似笑，柳如愁。总风流。独有伤春人不好，雪盈头。憎他乳燕鸣鸠。一个个、双栖画楼。不肯拆开飞教子，趁风柔。
江城子,明末清初,屈大均,滩头乘雨放鸬鹚。水生时。一篙迟。鲤鱼三尺，惊出碧涟漪。方便可能将尺素，千里外，寄相思。
荷叶杯 雁二首 其一,明末清初,屈大均,又见边鸿飞至。归未。嘹呖一声秋。衔书不忍过高楼。愁么愁。愁么愁。
荷叶杯 雁二首 其二,明末清初,屈大均,写尽双双人字。谁寄。明岁雁门回，教衔织锦到龙堆。来么来。来么来。
南乡子,明末清初,屈大均,幽菊艳重阳。心吐丹丝瓣卷黄。一朵芙蓉相伴冷，禁霜。露湿无眠爱夜长。梅萼又吹香。梦里偏宜浅淡妆。儿女小同山喜鹊，双双。月下啾嘈绕洞房。
明月逐人来  新月,明末清初,屈大均,眉痕轻碧。纤纤初画，微开镜、素娥无力。兔儿何处，相顾无消息。待满雌雄方识。谁见娟娟，不向兰闺深忆。蛾长短、无人怜惜。两头青黛，应似春山滴。只怕愁烟空积。
咏并头红莲,明末清初,吴孔嘉,碧池双艳吐清风，澹荡平分出露丛。姿比汉皋联佩锦，苞疑合浦两珠红。同心映日香胎净，并髻凌波色蕴空。好待月明栖翡翠，花房偕宿影濛濛。
木芙蓉,明末清初,吴孔嘉,半临秋水照新妆，澹静丰神冷艳裳。堪与菊英称晚节，爱他含雨拒清霜。
月下看桂,明末清初,吴孔嘉,西风吹绽一林黄，玉露漙漙金粟香。蟾冷不分天上影，兔肥应恋月中光。飘来少女明河净，掇去仙郎秋苑长。坐久衣裾清夜湿，小山疑种广寒傍。
相逢狭路间,明末清初,张凤翔,相逢狭路间，路狭车不容。锦衣二年少，玉勒羁双龙。问君在何处，君家人易知。易知亦难忘，金水河之湄。金钉次朱户，翠波通瑶池。堂上奏丝竹，堂下喧鼓鼙。太宫锦襕腰，登馔罗珍奇。娇娃俱二八，鱼贯传瑶卮。宫粉各殊别，婉娩芙蓉姿。清歌称妙舞，密眄扬修眉。椒兰荡邪秽，暗度青云逵。不知夕阳下，但见华筵移。兄弟两三人，置身俱不卑。大者上柱国，次者校尉司。小者亦列侯，中禁容奔驰。五日一来归，中使相追随。舆围绮罗盖，马络黄金羁。门排虎牙杖，室结莲花帷。大妇绣鸳鸯，中妇抱婴儿。小妇持斑管，对局裁新诗。丈夫且安坐，玉笛不成吹。柔声忽满窍，清响飞天涯。
湘妃祠,明末清初,张凤翔,虞帝南征不复归，湘君日暮啼青衣。秋风娜娜湘水冷，愁云化作清霜飞。清霜著草草欲死，著竹竹黄印斑紫。苍梧云色凝不流，夫君渺渺云上头。曼声浣月正愁绝，何处雌凰声不歇。蟠龙起舞潭水波，幽吟咽咽生盘涡。痴云作雨老天泣，竹中奈此双愁娥。
南洲老人歌,明末清初,张凤翔,南洲老人好吹笛，铁管横江仅三尺。清风洒洒拂紫髯，水底眠龙时唧唧。江涛走石骊珠寒，列仙隐约呼云端。白榆历历不可拾，遗我一粒黄金丹。刀圭入口骨毛爽，两腋生翰脱尘网。银桥四畔水瀰瀰，拿斗扪天时下上。琅玕瑶树隐璚楼，广寒宫阙凝素秋。仙人倒乘九苞鶠，招我同此汗漫游。招我同此汗漫游，夜来改我江南洲。
江头老人歌,明末清初,张凤翔,茅屋江头栖燕子，暝树微茫似烟雨。江蛟弄月波水寒，夜半何人歌白纻。老翁起听醒不醒，短芦乍有惊鸧鸣。玉壶堕影半窗白，老翁醉卧魂冥冥。梦中笑语不我答，闲情似与江鸥狎。
赋得贺兰山送李献吉,明末清初,张凤翔,君本关西人，乃作关西行。往年使榆林，今年使朔方。西度黄河四千里，眼中见此诚莽苍。贺兰山高五千仞，翠壁苍峰削孤峻。清泉百道草树浓，雄哉蟠据河南镇。山西胡虏东中国，何必长城分南北。君不闻胡云夺我燕支山，使我妇女无颜色。贺兰固是中国望，可容胡虏为巢穴。我闻朔方兵，不若榆林强。不有贺兰山，朔方谁其当。王公设险计守国，地险如此功可量。君赍公帑十七万，作气鼓力功可断。死鱼芳饵有明言，要在得人富筹算。古有班定远，克收西域生封侯。亦有傅介子，借剑立斩楼兰头。甲兵百万范老子，西贼胆破诚壮猷。君抱济时具，未偿投笔怀。此行亦是弃繻意，贺兰入眼何壮哉。左顾黄河流，石摩贺兰顶。贺兰日高河日深，会当勒功摩石廪。黄河洗甲山挂弓，西望龙沙灭胡影。
红梅,明末清初,张凤翔,雪山石滑走白兔，羽衣翩翩铁桥路。手撚三尺紫珊瑚，一片丹霞映霜素。渴服胭脂井底泉，饥餐玛瑙瓮中露。换骨曾分紫府丹，出尘不借清风屦。乾坤二月春气浓，幸好逃奴逞妖嫭。仙人绛节上璚霄，吹落香风满寰宇。黄鹤楼头玉笛吹，无缘得见蓝桥妪。安能尽度世间人，个个红颜老能驻。
盆荷,明末清初,张凤翔,临溪问花花不语，愁对湘波吊尧女。幽魂化作水上花，阿谁剪取来君家。知君深得种花术，一朵两朵冒波出。玉立娉婷澹且闲，碧簪竟插青泥间。丈花船藕嫌屋矮，一片入口沈疴解。出尘自恨骨未仙，乘风无地超三千。瑶池燕我开琼筵，云中时听霓裳篇。
兰竹,明末清初,张凤翔,楚皋烟雨逗寒绿，秋水并刀剪一幅。龙雏逐节脱锦绷，蛇老退皮搠青玉。碧花浅淡香一丛，绿叶芬芬清满屋。袭人堂下蘼芜秋，忆我山中筼筜谷。裁皮可制高祖冠，纫叶宜为灵均服。玉山只欲洗尘氛，糠窍惟知厌梁肉。岂知益友能化人，更着此君可医俗。风霜抱节听孤高，日暮凌寒习幽独。君家有圃如潇湘，休种繁花种兰竹。
松鹤吟,明末清初,张凤翔,养禽贵养鹤，种树贵种松。鹤本辽阳仙，松本徂徕公。君家老鹤白如雪，万里飞翔乃所悦。君家老松青如山，百围偃蹇那可攀。鹤兮鹤兮时高举，上寥廓兮下沧渚。西过悬圃啄青泥，不逐鸱鸮争腐鼠。松兮松兮但孤撑，蟠后土兮参青冥。历谙寒暑百不变，肯与桃李争浮荣。呜呼此松与此鹤，阅世千年但如昨。
对雪,明末清初,张凤翔,客路经初白，寒深出户迟。冻鸦栖易辨，宿鹭起方知。一水界空碧，诸山遗故姿。蹇驴伤径滑，江上看梅时。
和李献吉游西山韵 其一,明末清初,张凤翔,君有踏春兴，招呼我亦从。登高攀石磴，眺远听山钟。风起偏依树，云来欲暗峰。过桥逢野寺，一径入深松。
和李献吉游西山韵 其二,明末清初,张凤翔,傍山春更好，散步一相从。密树封荒殿，圆苔上古钟。门通桥北路，云锁塔前峰。斜日西山下，归鸦认故松。
挽刘鍊师,明末清初,张凤翔,日暮云深处，王孙不可招。铁桥春未度，丹灶火初销。谁拄开山杖，空留煮月瓢。海风鹤驾远，疑赴阆风朝。
边警,明末清初,张凤翔,枉矢欃枪逼斗杓，边城烽火纵天骄。经年戎马虚奔骛，向夜星辰半动摇。外府尽烦刘转运，北军争得霍嫖姚。桑中一饭犹知报，樗散无谋补圣朝。
七夕,明末清初,张凤翔,綵线珠楼月半轮，共看河鼓会天孙。儿童争喜蛛丝网，庭院何惭犊鼻裈。书传古香生齿颊，机梭空影落匏尊。桥填鹊石通银浦，乞巧何时叫帝阍。
潞河舟次,明末清初,张凤翔,万艘风集潞河阴，同是臣民拱极心。人望京华依北斗，津通析木贡南金。峰房井井吹烟突，龙舳年年逗石林。我亦荷君惭肉食，为言国计转愁深。
送友奉使郢州 其一,明末清初,张凤翔,春草离离春水波，春卿南下兴如何。江头鼓吹迎旌影，望外风烟入棹歌。独上紫坛开玉玺，共看苍节度银河。君王南望时当宁，梦里清班几佩珂。
送友奉使郢州 其二,明末清初,张凤翔,丹书金册重封题，亲遣儒臣赐剪圭。天建楚邦分社土，人迎汉使筑沙堤。危厓藏里蒐遗传，古草堂边咏瀼溪。十二楼头怀国梦，客窗时误听朝鸡。
宫词 其一,明末清初,张凤翔,中年才出上皇宫，偏得君王宠幸隆。东内有时朝太后，情知不是旧家风。
见梅一首,明末清初,张凤翔,惯依书舍与渔家，多在山根与水涯。小院可人惟一树，月明笼得半窗花。
咏梅,明末清初,张凤翔,夜深和月印窗纱，宛是孤山处士家。短角城楼随处起，莫教吹到落梅花。
